{"id":"gm2013_15","catalog":"gasetamunicipalbarcelona","url":"http://w110.bcn.cat/Ajuntament/Continguts/NOVA%20ESTRUCTURA/Home/Informaci%C3%B3%20administrativa/Normativa/Normativa%20municipal/Gaseta/2013/gm2013_15.pdf","name":"Gaseta Municipal núm 15. - 10 de maig de 2013","content":"SUMARI\nConsell Municipal\nActa sessió 15/3/2013 ...............................\nAcords sessió 26/4/2013 ............................\nComissió de Govern\nActa sessió 24/4/2013 ...............................\nAcords sessió 2/5/2013..............................\nDisposicions generals\nAcords dels òrgans de govern\nDesignació representant al Consell Metropolità de l’Àrea Metropolitana de Barcelona ..\nModificacions de crèdit Pressupost 2012\nProrrogat ..............................................\nDecrets de l’Alcaldia\nDelegar nomenament membres tribunal\nprocés selectiu promoció interna..............\n\nNúm. 15 / Any C\n\n2061\n2127\n\n2134\n2140\n\n2149\n2149\n\n2151\n\nDelegar nomenament membres tribunal\nProcés concurs oposició lliure..................\nCreació de la Comissió de Treball sobre seguretat i gènere ....................................\nDelegació en el gerent de l’IMI de la resolució d’expedients relacionats amb el padró d’habitants. ....................................\nNomenament Tècnic/a 2 de la família de\nserveis de suport polític. Direcció Tècnica\nde premsa............................................\nSotmetre el Compte General a informe de\nla Comissió Especial de Comptes .............\nCartipàs\nDelegar representació en l’Associació Observatori de Barcelona per a la Rehabilitació Arquitectònica .............................\nDesignació representants per a la Barcelona\nWorld Race 2014-2015 ..........................\n\n2151\n2151\n\n2152\n\n2152\n2152\n\n2154\n2154\n\n10 de maig de 2013\n\n\f2060\n\nGASETA MUNICIPAL DE BARCELONA\n\nPersonal\nConcursos\nBases generals que han de regir la convocatòria de quatre concursos per a la provisió de quatre llocs de treball .................\nTècnic/a 2 família Serveis de Gestió i Administració. Dep. Planificació i Processos .\nCap de secció 1 família General. Dep. de\nLogística i Manteniment ..........................\nGestor/a de projecte 2 família General. Direcció de Serveis de Família i Serveis Socials .....................................................\nGestor/a de Projecte família General. Dep.\nde Recerca i Coneixement ......................\nConcurs de trasllats per proveir vacants als\ncentres docents municipals. Consorci Educació Barcelona. Educació infantil/primaria, educació especial/persones adultes ....\n\n2155\n2157\n2161\n\n2164\n2168\n\n2172\n\nNÚM. 15\n\n10-5-2013\n\nConcurs de trasllats per proveir vacants als\ncentres docents municipals. Consorci Educació Barcelona. Ensenyament secundari/\neducació especial ...................................\nLliures designacions\nConvocatòria per a la provisió de nou llocs de\ntreball de Suport 3 família General. (Secretari/ària A) ............................................\nNomenaments Funcionaris de Carrera\nMestres ....................................................\nNomenaments concursos (IMSS)\nConcurs, núm. 2/2012. Suport especialitzat\nde Centres de Serveis Socials .................\nNomenaments. Lliures designacions\nCap de Departament 1 família General. ........\nDirectora 2 de família General .....................\nCap de Departament 1 família General .........\n\n2188\n2188\n2188\n\nAnuncis\nAltres anuncis ...........................................\n\n2189\n\n2178\n\n2183\n2186\n\n2186\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nCONSELL MUNICIPAL\nActes\nActa de la sessió del dia 15 de març de 2013, aprovada el dia 26 d’abril de\n2013\nAl Saló de la Reina Regent de la Casa de la Ciutat de Barcelona, el dia quinze de\nmarç de dos mil tretze, s'hi reuneix el Plenari del Consell Municipal, en sessió\nordinària, sota la presidència de l’Im. Sr. Joan Puigdollers i Fargas, qui actua per\ndelegació, segons Decret de l’Alcaldia de 13 de juliol de 2011, de l’Excm. Sr.\nAlcalde, Xavier Trias i Vidal de Llobatera. Hi concorren l’Excm. Sr. Alcalde, Xavier\nTrias i Vidal de Llobatera, els Ims. Srs. i les Imes. Sres. Tinents d'Alcalde, Joaquim\nForn i Chiariello, Sònia Recasens i Alsina, Antoni Vives i Tomàs, Teresa M. Fandos i\nPayà i Jaume Ciurana i Llevadot, i els Ims. Srs. Regidors i les Imes. Sres.\nRegidores, Mercè Homs i Molist, Francina Vila i Valls, Raimond Blasi i Navarro, Jordi\nMartí i Galbis, Eduard Freixedes i Plans, Irma Rognoni i Viader, Jordi Martí i Grau,\nJoan Trullén Thomàs, Jordi William Carnes i Ayats, Assumpta Escarp i Gibert, Sara\nJaurrieta i Guarner, Carmen Andrés i Añón, Gabriel Colomé i García, Immaculada\nMoraleda i Pérez, Guillem Espriu i Avendaño, David Escudé i Rodríguez, Ma. Pilar\nDíaz López, Alberto Fernández Díaz, Ángeles Esteller Ruedas, Xavier Mulleras\nVinzia, Alberto Villagrasa Gil, Gloria Martín Vivas, Eduardo Bolaños Rodríguez,\nÓscar Ramírez Lara, Belén Pajares Ribas, Míriam Casanova Doménech, Ricard\nJosep Gomà i Carmona, Joaquim Mestre i Garrido, Janet Sanz Cid, Jordi Portabella i\nCalvete i Joan Laporta i Estruch, assistits pel Secretari General, Sr. Jordi Cases i\nPallarès, que certifica.\nExcusen la seva assistència l’Im. Sr. Gerard Ardanuy i Mata i les Imes. Sres.\nElsa Blasco i Riera i Isabel Ribas i Seix.\nHi és present l'Interventor Municipal, Sr. Antonio Muñoz i Juncosa.\nConstatada l'existència de quòrum legal, la Presidència obre la sessió a les deu\nhores.\nEs dóna per llegida l'acta de la sessió anterior, celebrada l’1 de febrer de 2013,\nl'esborrany de la qual ha estat tramès a tots els membres del Consistori; i\ns'aprova.\nEl President del Plenari del Consell Municipal fa avinent que, a petició de\nl'associació Consell de Cent de regidors i regidores d'aquest ajuntament, es farà\nconstar en acta el sentiment del consistori pel traspàs, durant el 2012, del Sr.\nEudald Travé i Montserrat, qui fou regidor del Grup d'Alianza Popular, i del Sr.\nJosep M. Ainaud de Lasarte, qui en va ser pel Grup de CiU.\nIgualment, comunica al Plenari la mort, ahir, del Sr. Manuel Ribas Piera,\narquitecte i urbanista insigne de la ciutat, pare de la regidora Isabel Ribas, a la\nqual expressa el condol en nom del consistori.\nPART INFORMATIVA\nInforme de la Sindicatura de Greuges de Barcelona 2012.\nEl President del Plenari dóna la benvinguda a la Síndica de Greuges, la Sra. Vilà,\nque avui presenta el seu informe anual en aquesta cambra.\nLa Sra. Vilà, després de saludar l'Alcalde i els membres del consistori, fa avinent\nque avui té l'honor de presentar en aquest Plenari l'informe anual de les actuacions\nde la sindicatura durant el 2012 en defensa dels drets fonamentals i les llibertats\n\n2061\n\n\f2062\n\nGASETA MUNICIPAL DE BARCELONA\n\nNÚM. 15\n\npúbliques a Barcelona, especialment els drets i llibertats relacionats a la Carta\nEuropea de Salvaguarda dels Drets Humans de les Ciutats.\nFeta aquesta breu introducció, comenta que en l'informe consta, d'acord amb el\nreglament de la sindicatura, el nombre i la tipologia de les queixes formulades,\ndels expedients iniciats d'ofici i el resultat de les investigacions dutes a terme.\nIgualment, s'hi descriuen les problemàtiques més significatives i els corresponents\nposicionaments municipals i de la Síndica. Així, doncs, l'informe dóna compte que,\nal llarg de l'any, ciutadans i ciutadanes de Barcelona han acudit a la sindicatura per\nexposar els problemes dels quals fan responsable l'administració municipal. I\ndestaca que la pràctica de presentació anual d'aquest informe és necessària per fer\nsaber al consistori el sentiment de les persones que s'han sentit injustament\ntractades pel seu ajuntament.\nEn aquest sentit, assenyala que presenta propostes de millora individuals i\ncol·lectives sobre el tractament municipal de les matèries objecte de queixa.\nIndica que l'informe consta de quatre títols, el primer dels quals fa memòria de\nles funcions reglamentàries i de les activitats destacades de la Sindicatura al llarg\nde l'any; el segon dóna compte, matèria per matèria, de la mena de queixa i les\nargumentacions corresponents dels serveis municipals afectats, informant de les\ndecisions preses per la Síndica. En el tercer títol es presenten les conclusions\ngenerals a què han arribat arran de les queixes presentades i, en conseqüència, hi\nha unes recomanacions generals. Finalment, el quart títol incorpora les dades\nestadístiques i la relació completa d'expedients resolts.\nPrecisa que el 2012 han estat 3.230 persones les que s'han adreçat a la\nsindicatura, que han subscrit 1.911 queixes, i les resolucions han estat 431, que\nraonades i fonamentades en dret i equitat que s'han traslladat als diferents òrgans\nmunicipals afectats. Indica que el 60% d'aquestes queixes determina que els\nciutadans promotors han patit un greuge en els seus drets per l'acció o omissió per\npart dels serveis municipals.\nQuant a la resta d'expedients investigats, 151, s'ha comprovat que l'Ajuntament\nhavia actuat conforme a dret i així s'ha comunicat als interessats.\nPrenent com a lema la frase d'Erich Fromm, \"res humà ens és aliè\", expressa\nque els membres d'aquesta cambra i ella mateixa s'han d'implicar en la recerca de\nsolucions als problemes dels seus conciutadans. En aquest sentit, diu que, tot i que\nvoldria ser optimista, s'adona que cada dia s'està ampliant més l'escletxa social,\ngenerant una societat dual incompatible amb la dignitat humana, que priva del\ndret al treball a més de cent mil barcelonins i barcelonines, i no facilita l'habitatge\na vint-i-vuit mil unitats familiars que en sol·liciten un de protecció oficial.\nAddueix que la reflexió personal en presentar aquest informe, és que mai no\ns'ha de perdre la referència dels valors constitucionals, atès que viuen en un estat\nsocial i democràtic de dret que propugna com a valors superiors la llibertat, la\njustícia, la igualtat i el pluralisme polític, i en cap cas dubta que el govern\nmunicipal treballa amb aquests valors.\nRemarca, tanmateix, que en temps de crisi, als poders públics els és més difícil\nd'estar a l'altura de les creixents necessitats socials de la població. Igualment, la\ntasca de la sindicatura esdevé més difícil pel que fa a la recerca de l'equilibri entre\nallò que la ciutadania necessita i allò que l'administració li pot facilitar perquè no té\nprou recursos.\nSe suma al convenciment de la seva antecessora, Pilar Malla, que les causes de\nla pobresa són polítiques, com també considera que a través de la política es\npoden superar les desigualtats i la misèria si no es descuiden els valors superiors.\nPer aquest motiu, insisteix que les normes municipals i els pressupostos han de\nperseguir sistemàticament la justícia social, atès que han estat dos-cents anys de\nlluita pels drets humans, i ara no es poden fer passes enrere en llibertat i en\nequitat.\nFeta aquesta argumentació, fa avinent que el 2012 han vist molts ciutadans i\nciutadanes atrapats per problemes d'habitatge i de feina que afecten la seva\nqualitat de vida i la seva dignitat; aquests que ha citat, conformen el comú\ndenominador de la problemàtica que afecta la ciutadania i que l'Ajuntament ha\nd'ajudar a solucionar.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nConcreta aquests aspectes parlant, en primer lloc, de l'habitatge, remarcant que\nmoltes persones viuen angoixades i són desnonades per no poder pagar el lloguer\no la hipoteca, i moltes més esperen vitalíciament que la promesa constitucional i\nestatutària de gaudir d'un habitatge digne es faci realitat, convertint-se en una\nespera desesperant, atès que ja fa força anys que es va publicar l'obra de\nGalbraith La cultura de la satisfacció, en què ja advertia, el 1992, que no hi havia\ncap país on el sistema de mercat produeixi habitatges accessibles als pobres.\nAixí doncs, saben que el mercat no ho proporcionarà, i constaten que es\ncontinua sense invertir pressupostos públics significatius per crear una borsa\nd'habitatge de lloguer a disposició de les persones necessitades, i aprofita per\nrecordar que actualment són més de disset mil les unitats familiars amb ingressos\nmínims a 1,4 vegades l'indicador de renda de suficiència que demanen allò a què\ntenen dret i que no obtenen resposta. Afegeix que formes més esfereïdores de\nl'incompliment crònic de les obligacions públiques són els infrahabitatges, els\nassentaments inhòspits i el sensellarisme.\nAdverteix que no és pot accedir a l'habitatge si no es tenen diners, fet que\nvincula amb el dret al treball, que és un dret i un deure, tal i com es diu a la\nConstitució, que afegeix que els poders públics hauran de fer una política orientada\na la plena ocupació, i cal ser conscients que quan una persona està a l'atur, no\nnomés se la priva del seu dret al treball i de la possibilitat de promoció, sinó que se\nli impedeix complir amb el seu deure constitucional de contribuir al bé comú. En\naquest sentit, diu que només es poden considerar compatibles amb el respecte als\ndrets humans, les inversions públiques i els contractes de gestió de serveis que\ngeneren ocupació d'una manera eficaç.\nDescriu com a fonament de l'ordre públic i la pau social la dignitat de les\npersones, els seus drets inviolables, el lliure desenvolupament de la personalitat, el\nrespecte a la llei i els drets dels altres. Altrament, hi ha gent que és llançada de\ncasa seva per les forces de l'ordre; persones que exerceixen la prostitució per\nsobreviure, que són assetjades per a què es retirin del paisatge urbà; igualment, hi\nha la gent que ha d'acudir a la caritat social privada perquè els seus fills puguin\nmenjar, i persones que malviuen, i fins i tot moren, al carrer. En aquest sentit,\nrecorda que fa ben poc una dona va morir sola al carrer, i informa que la\nsindicatura ha endegat una actuació d'ofici per conèixer les circumstàncies i el\nfuncionament dels serveis municipals en aquest cas concret, i lamenta haver de dir\nque fa setmanes que espera la informació que se li hauria d'haver lliurat al cap de\nquinze dies.\nQuant a aquesta gent que malviu al carrer, destaca que hi ha la tendència a\npensar que el màxim que es pot fer és oferir-li ajuda si la vol, mai imposar-la;\ntambé, els qui creuen que la persona sense llar, afectada d'alcoholisme crònic o\namb una malaltia mental no té capacitat d'autogovernar-se i, per tant, hauria de\nser tutelada o internada en un centre sanitari transitòriament. Entén que és molt\naclaridora l'opinió de Luis Rojas Marcos, psiquiatra reconegut internacionalment,\nqui diu que l'ajuda als malalts mentals sense sostre desafia l'equilibri entre el\ncompromís amb les llibertats individuals i el respecte per la dignitat de la persona,\ni la tolerància vers el patiment i l'autodestrucció de l'ésser humà. I davant d'aquest\ndesafiament, considera que la prioritat és intentar rescatar-los de la presó que\nsignifica la malaltia mental. Així, considera que l'opció és intervenir\nsistemàticament perquè no arribi un desenllaç dramàtic, que després tothom\nlamenta.\nPosa de manifest que l'evolució de la pobresa, l'habitatge i l'atur constaten que\ns'ha arribat a una situació impensable fa uns anys; l'aiguabarreig del cabal del\ncrèdit amb el cabal de l'ambició ha desembocat en un fanguer del que no se'n pot\nsortir. Remarca que fa anys que veu gent trista, frustrada i angoixada, mentre que\naltres s'han enriquit, i considera que tothom té dret a la igualtat social en un estat\ndemocràtic de dret, i cal treballar per solucions immediates perquè els infants\npuguin gaudir la infància, els joves iniciar la seva vida professional, les persones\naturades pugin proveir les necessitats de la seva família, i que la gent pugui viure\namb dignitat els seus darrers anys.\nConstata, doncs, que aporta un memorial de greuges patits per un bon nombre\nde persones que no són felices, que acompanya amb propostes de millora.\n\n2063\n\n\f2064\n\nGASETA MUNICIPAL DE BARCELONA\n\nNÚM. 15\n\nAfegeix, però, que escolta les iniciatives en curs, privades i públiques, així com\nque va seguir amb detall i molt d’interès la presentació de l'informe de l’alcalde\nTrias, el febrer, sobre l’estat de la ciutat, les directrius del qual subscriu en gran\npart. Coincideix amb què l'atenció a les persones i la reactivació econòmica han de\nser les prioritats del 2013, alhora que en els propers pressupostos s’ha de notar\nque és temps per l’eficiència i l’equitat, és a dir, per impulsar totes aquelles\nactivitats que generin l’ocupació laboral, i plusvàlua social.\nTot seguit, fa algunes recomanacions finals, entre les quals torna a recordar que\nno hi ha habitatges per a milers de famílies inscrites en el registre de sol·licitants,\ncom tampoc no hi ha previsió de construir ni d’adquirir o rehabilitar els milers\nd’habitatges necessaris de lloguer social. Per tant, adverteix que els pressupostos\nmunicipals han de donar un impuls a la dotació d’habitatge de lloguer social, que a\nla vegada generi llocs de treball mitjançant: elaboració d’un pla de xoc per a la\ncreació d’un parc públic d’habitatge social destinat a la població més feble\neconòmicament; i dotació d’una partida important de subvencions per a la\nrehabilitació interior dels habitatges degradats.\nEntrant en capítol del medi ambient i convivència, adverteix que continua el\nmalestar de nombroses persones que pateixen problemes provocats per l’oci\nnocturn, tant a l’entorn dels locals com en espais públics. En conseqüència, diu que\ncal mantenir i ampliar les línies d’actuació i control de les conductes incíviques i\nvandàliques, així com controlar les activitats sotmeses a llicència municipal i que\ngeneren problemes de soroll en horari nocturn. Potenciar l’abordatge integral i\nprogrames d’actuació per afrontar aquestes problemàtiques mitjançant grups de\ntreball amb la participació dels diferents col·lectius interessats.\nEn referència al transport públic, assenyala que el control dels títols de transport\npúblic de viatgers és una activitat necessària, però que hi ha ocasions que genera\ninjustícies o inseguretat jurídica, motiu pel qual cal millorar la informació facilitada\nals usuaris sobre les condicions d’ús dels serveis, el procediment de control, la\npercepció mínima i el procés sancionador, ampliant la seguretat jurídica i la\nproporcionalitat de les penalitzacions. Igualment, diu que s'ha de promoure la\nrevisió de la normativa i els criteris d’aplicació d’imposició de la percepció mínima\nper tal de diferenciar el tractament i sanció de l’ús fraudulent del transport dels\ncasos de simple ús irregular per error o omissió justificable.\nPel que fa a la seguretat i convivència, remarca, d'entrada, que la ciutadania\nconfia en l’actuació de la Guàrdia Urbana, tot i que de vegades es fan palesos\naspectes negatius, entre els quals cita les infraccions de trànsit amb una retirada\ndel vehicle innecessària, pressió sobre indigents i persones excloses, inactivitat\ndavant situacions evidents d’infracció d’ordenances i manca d’assistència a\ntrucades de queixa per molèsties nocturnes. Per tant, fa avinent que caldria donar\ndirectrius adequades per tal que la intervenció sigui d’apropament al problema del\nciutadà, i fins i tot de l’infractor, amb actitud pedagògica més que d’autoritat\nrepressora de les infraccions, i que es faci d’ofici en tota situació clara d’infracció\nde reglaments que detecti en la via pública.\nEn referència a la tramitació dels expedients sancionadors, especialment els de\ntrànsit, adverteix que cal prestar molta atenció a la seguretat de les notificacions,\ntenint en compte les recomanacions específiques efectuades en l’actuació d’ofici\nque consten en l'informe.\nAfegeix que una de les normes més polèmiques que regeixen la ciutat és\nl'ordenança de Mesures per Fomentar i Garantir la Convivència (OMC) i, en\nconseqüència, considera necessari que s’endegui el procés d’avaluació i revisió\nd’aquesta ordenança a fi de reconsiderar el tipus infractors per diferenciar-los\nclarament de les situacions de necessitat personal. Igualment, cal revisar l’import\nde les sancions mínimes i màximes per ponderar-lo en funció dels perjudicis\ncausats, i adequar-lo a la capacitat econòmica dels infractors.\nPel que fa a la participació ciutadana, es mostra convençuda que la participació\nsocial en la política ciutadana pot ser un revulsiu per la regeneració democràtica.\nDestaca que la força del terme “dret a decidir” del debat sobiranista es va\nimposant en tots els ordres de la vida, i un exemple molt positiu és el procés\nd’elaboració del Pla Director de les Polítiques d’Adolescència i Joventut de\nBarcelona, que ha comptat amb més de cent entitats representatives del sector.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nIndica que el document de les associacions juvenils aborda el repte de\nl’emancipació i posa l’accent en els aspectes clau de tota política de joventut:\nl’educació, la formació ocupacional, el treball o l’habitatge, però sense obviar les\npolítiques de cohesió social, de sostenibilitat i de gènere. En l'àmbit de la gestió de\nserveis públics, subratlla que l’accés a la informació és requisit imprescindible per\nfer efectiu el principi de transparència, el desviament de poder i també contra la\nsimple malfiança injustificada. En aquesta línia, afirma que les noves tecnologies\nhan de ser una eina per facilitar l’accés a la informació. Per tant, entén que seria\nbo impulsar mecanismes de transparència en l’àmbit de la contractació\nadministrativa a través de pràctiques proactives d’accés a la informació rellevant,\nque facilitin al ciutadà l’avaluació de la gestió municipal de forma qualitativa i\nquantitativa. Esmenta tot seguit que amb l’aplicació de la Llei 12/2012 les\nllicències prèvies de determinades activitats se substitueixen, en moltes ocasions,\nper declaracions responsables o bé per comunicacions prèvies que habilitaran per a\nl’exercici material de l’activitat comercial, de manera que s’obre el nou repte per a\nl’Ajuntament de regular un procediment que garanteixi la comprovació posterior de\nles circumstàncies que consten a les declaracions responsables o a les\ncomunicacions prèvies. Entén, doncs, que fóra un bon ajut donar publicitat a\ntravés del web municipal de les llicències existents de tots els establiments\nd’activitat econòmica reglada de la ciutat.\nPassant al terreny dels tributs, diu que s’ha constatat que la regulació de la\nplusvàlua té efectes injustos quan obliga a pagar a qui no ha tingut cap increment\nde valor i, a més, ha perdut l’habitatge. En aquest sentit, recorda que el juliol\npassat es va adreçar a l’Ajuntament per demanar mesures i ajuts per evitar el cost\nde l’impost a les persones que havien perdut l’habitatge, malgrat que la regulació\nlegal de l’impost no depèn del govern municipal, i remarca que celebra la iniciativa\nde l’Alcalde de fer front a aquest problema, tot i que hi va afegir la demanda que\naquesta mesura tingui efectes retroactius.\nD’altra banda, precisa que, remetent-se a dues sentències del Tribunal Superior\nde Justícia de Catalunya que, en síntesi, diuen que cal vincular la meritació de\nl’impost a l’increment real i efectiu del valor del terreny, va recomanar a\nl’Ajuntament sol·licitar dictamen al Consell Tributari sobre l’abast de l’aplicació de\nla doctrina d’aquestes sentències que vinculen l’impost de plusvàlua a l’increment\nreal i comprovat del valor del terreny. I, a més, aplicar amb efectes retroactius de\nquatre anys els beneficis acordats per la Comissió de Govern el desembre de 2012.\nEn l'àmbit dels serveis socials assenyala, pel que fa l’atenció social bàsica, que\nen el Centres de Serveis Socials municipals, sobretot a partir de la nova llei de\n2007, la ciutadania té clara consciència que no es tracta de caritat pública, que no\ndistribueixen ajuts potestatius, sinó prestacions de dret, tècniques o econòmiques,\nmoltes de les quals estan garantides jurídicament. Destaca que aquesta realitat ha\ncomportat canvis cap a un ordenament diferent de les prestacions socials que\nplanteja la disjuntiva entre la tramitació de recursos o l’atenció personalitzada.\nConsidera que ambdós aspectes no haurien de ser excloents, és a dir, que la gestió\ndels recursos s’ha de fer amb l’aplicació de reglaments, barems i protocols públics\nque garanteixin al ciutadà la màxima transparència, aplicant el procediment\nadministratiu comú; però, a la vegada, cal acompanyar-la sempre d’una actitud\nprofessional de proximitat i activa. En segon lloc, i pel que fa els recursos\ndisponibles, palesa que la manca d’alternatives a les retallades del programa de la\nRenda Mínima d’Inserció des de 2011 està abocant moltes famílies a una situació\nde pobresa extrema molt preocupant que, a més, asfíxia els recursos municipals.\nDe tota manera, diu que els consta i celebren el fet que el 2012 l’Àrea de Qualitat\nde Vida hagi atès necessitats bàsiques d’usuaris de serveis socials incrementant el\npressupost d'un 8% global, que permet ampliar la cobertura de les necessitats\nbàsiques de la ciutadania.\nEn aquest sentit, recomana que l’Ajuntament lideri la proposta de creació d’una\nrenda garantida de ciutadania, com preveu l’article 24 de l’Estatut de Catalunya,\nper tal d’ assegurar a tothom els mínims per a una vida digna. I, en un altre ordre\nde coses, diu que han valorat com a molt necessari vetllar per la qualitat dels\nserveis d’atenció domiciliària i de menjador externalitzats evitant la delegació de\n\n2065\n\n\f2066\n\nGASETA MUNICIPAL DE BARCELONA\n\nNÚM. 15\n\nresponsabilitats de l’Administració, i exercint un control i una supervisió de les\nempreses molt acurat per part del tècnics municipals.\nFinalment, una tercera recomanació ha estat en l'àmbit dels serveis socials per a\nles persones sense llar, el nombre de les quals, segons constaten algunes entitats\nsocials, augmenta, tot i que el 2012 no s'ha plantejat cap mesura extraordinària\ndirigida a complir l’objectiu “Imagina un 2015 sense ningú al carrer”. Adverteix que\naquest objectiu serà cada cop més inassolible si no es fa un pla amb un pressupost\nextraordinari per buscar alternatives al fet de dormir al carrer. Per tant, en\ncompliment de l’obligació legal d’oferir servei de residència temporal per a\npersones adultes en situació d’exclusió social que no disposen de condicions\nsociofamiliars i d’atenció per romandre al seu habitatge o que no en disposen, i\ntenint en compte que és una prestació garantida per llei, cal Iniciar un abordatge\nextraordinari de la situació de les persones sense llar, amb la posada en marxa\nd’un pla específic d’actuació que aporti les alternatives adients a la seva situació.\nPel que fa a la immigració, remarca la presència de centenars de persones\nimmigrades sense autorització de residència i treball, i la manca d’assumpció de\nresponsabilitats per part dels governs de la Generalitat i de l’Estat, que ha portat\nl’Ajuntament al nou repte de dissenyar polítiques d’inserció sociolaboral per a\naquests veïns i veïnes que dignifiquin la seva situació. Així, diu que estan\nconvençuts que el nou Pla d’Assentaments donarà fruit, però adverteix que caldrà\nconcretar-hi accions dirigides a facilitar als estrangers que ocupen actualment naus\nindustrials abandonades la seva regularització per la via de l’arrelament social a\ntravés de l’ocupació en cooperatives de treball i en empreses d’inserció laboral.\nEn el camp de la infància i l'educació, fa avinent que la sindicatura es fa ressò de\nl’impacte de la crisi econòmica en les famílies, i del fet que l’Ajuntament ha hagut\nd’assumir despeses que corresponien a la Generalitat, com és el cas de les beques\nmenjador. Expressa la preocupació per la incidència d'aquesta situació en la\ndinàmica familiar i, per tant, en la salut física i emocional dels menors i, la\nrepercussió que això pot tenir en el rendiment escolar. Per aquest motiu,\nrecomana vetllar per la interrelació dels serveis socials amb les escoles per tal de\nprevenir les situacions de risc social, i reforçar els serveis d’atenció domiciliària\nsocioeducativa. I, també, completar la planificació d’escoles bressol a la ciutat a\npartir d’una anàlisi acurada de la demanda i l’oferta per respondre totes les\npeticions.\nFinalment, la Síndica demana al Consell Municipal Plenari i al Govern que\nprenguin en consideració aquest informe, perquè les recomanacions que conté són\nfruit d’escoltar moltes persones, de manera personal i directa, i que s’emeten amb\nl’objectiu que els drets humans i les necessitats de la ciutadania barcelonina es\nposin per davant de qualsevol altre interès econòmic o polític. Conclou la seva\nintervenció remarcant que aquesta setmana ha rebut quaranta queixes referents a\nproblemes d’habitatge afectats per una hipoteca a causa d’un pla urbanístic, i en\ndestaca una, que diu així: “Em dic Jordi, tinc 54 anys, estic a l’atur amb una filla\nmenor d’edat. He passat de tenir una vida “normal”, a una situació en què he\nperdut la parella, la família, la feina, l’estabilitat econòmica. Rebo per telèfon\namenaces d’agències de recobrament, he perdut el cotxe i les assegurances. Tinc\nqueixals trencats i ulleres que ja no em valen, però no tinc diners per arreglar-ho.\nHe perdut la salut. Ara només em queda la filla i la llar, que era meva pagant una\nhipoteca fins que va arribar l’atur i, ara, és de “La Caixa”.\nVaig pactar amb “La Caixa” una dació en pagament, però el dia de la signatura\nem van dir que el lloguer havia de ser de 602€ al mes, i jo sols n’ingresso 426 de\nl’ajuda als aturats. He demanat ajuda a l’oficina d’habitatge de l’Ajuntament de\nBarcelona i m’han dit que no cal ni que presenti cap documentació per un pis de\nlloguer social. Me’l denegaran perquè no ingresso el mínim demanat per\naconseguir-lo. I jo em pregunto, què he de fer? Sóc un més dels centenars de\nmilers de persones a qui se’ns ha desmoronat la vida, però crec que si ens queda\nalgun dret, és el de tenir UNA SEGONA OPORTUNITAT. Això no és vida. \"\nTot seguit, posa en relleu que ahir va caure una torre molt alta, una de les lleis\nmés antigues, la de l’execució hipotecària, i la UE diu que la llei espanyola en\naquesta matèria és injusta. Justifica que remarca aquest fet perquè, a banda que\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nes podran parar alguns desnonaments, la sentència diu: \"Al ciutadà se l’ha\nd’escoltar, s’ha d’estudiar la seva demanda i s’ha de resoldre amb equitat”.\nFinalment, a fi d'acarar situacions com aquesta, demana al govern municipal\nque la valori com una col·laboradora en la millora dels serveis i, en conseqüència,\nque des dels òrgans municipals competents es vetlli per tal que els informes que\ndemana, a més de ser emesos amb diligència, com efectivament ha estat aquest\nany en la majoria dels casos, siguin clars i complets donant exemple de\ntransparència.\nAcaba expressant el compromís de continuar treballant, juntament amb el seu\nequip, en la missió que té encomanada, per tal que el Plenari del Consell Municipal\npugui prendre nota dels sentiments i els greuges de les persones que habiten\nBarcelona.\nAgraeix, també, l’assistència del síndic de greuges de Catalunya i dels síndics i\ndefensors locals, amb els quals comparteix la missió i l’honor de defensar el drets\nde les ciutadanes i els ciutadans; i agraeix públicament al seu seu equip la seva\ndedicació i fidelitat en compliment del seu deure.\nEl Sr. Portabella comença la seva intervenció donant la benvinguda a la Síndica\ni, també, a tots els síndics que l'acompanyen avui per seguir de primera mà el seu\ninteressant i important informe anual en aquesta cambra sobre les diverses causes\nque ha tractat la sindicatura.\nIgualment, celebra la seva incursió en les eines 2.0, i pregunta si actualment ja\nes pot fer arribar queixes a la sindicatura a través de twitter, atès que consideren\nque enviar-les a través d'aquest mitjà ajudaria a promoure i popularitzar la\nsindicatura.\nReferint-se a l'estructura de l'informe en quatre blocs, coincidents amb els que\nvertebren la política municipal, destaca, en primer lloc, l'aspecte de la capitalitat\nde Barcelona, que al seu Grup li sembla fàcilment destriable de les diverses\nreflexions que conté l'informe, en el sentit de treballar per una ciutat més forta,\nmés justa i més lliure.\nQuant a l'estructura, conclou que és adient per poder organitzar les diferents\nobservacions i recomanacions que formula la Síndica.\nPosa en relleu que, com cada any, el seu Grup es llegeix amb molt d'interès\nl'informe, i prenen en compte totes les observacions i preocupacions, que intenten\ntraduir a les seves propostes al llarg de l'any a les comissions i al Plenari.\nComença un repàs pels quatre àmbits en què s'articula l'informe, referint-se al\ndarrer que ha tractat la Síndica, que ha il·lustrat amb una carta commovedora, i a\nla feliç sentència del Tribunal de Justícia de la UE sobre el fet que la regulació de la\nllei hipotecària espanyola era injusta, fet que confia que comportarà canvis positius\nquant a la dació en pagament, atès que deixa als jutges un marge de maniobra\nperquè puguin ser mínimament justos.\nPer tant, confirma que comparteixen plenament la preocupació de la Síndica pel\nque fa a l'habitatge, que en l'informe s'aborda des de diverses perspectives.\nAdverteix que l'habitatge no és un assumpte resolt, tal i com es reflecteix en\nl'actuació que fa l'Ajuntament, atès que el 70% dels ajuts econòmics que han\nlliurat els serveis socials hi estan relacionats, directament o indirecta.\nConclou, doncs, que aquesta és una problemàtica no resolta, que ja no n'estava\nen època de la bombolla immobiliària perquè encara molta gent no podia pagar\nuns preus molt elevats per un habitatge, però ara, malgrat que els preus han anat\ndisminuint, tampoc molts no hi poden accedir perquè estan a l'atur o perquè les\ncondicions no són assumibles.\nAl·lega, en síntesi, que encara ara manca resoldre l'accés a un habitatge que\nsigui digne i assequible, fet que té molt a veure amb l'estructura de l'habitatge a\nBarcelona, on hi ha un parc excessivament escàs d'habitatge de lloguer en relació\nal de compra, alhora que l'accés als habitatges de lloguer s'està convertint en\nproblemàtic. Així doncs, diu que resulta evident que, d'una banda, cal fer un esforç\nper complir la Llei de l'habitatge, aprovada per la Generalitat, i en un parell de\ndècades arribar a un percentatge en el parc d'habitatges de Barcelona entorn del\n20% de lloguer i assequible, a més.\n\n2067\n\n\f2068\n\nGASETA MUNICIPAL DE BARCELONA\n\nNÚM. 15\n\nSubratlla, en conseqüència, la necessitat de continuar actuant amb més decisió i\nmés capacitat resolutiva en l'àmbit de l'habitatge, tant pel que fa a la construcció\nde pisos de lloguer de protecció oficial, com en el de la venda.\nTot seguit, es refereix als desnonaments abusius i a les execucions hipotecàries,\nque han marcat tota una època dramàtica, i observa que des d'aquesta\nadministració es pot empènyer en la direcció que apunta la sentència del Tribunal\nSuperior de Justícia de la UE, de la mateixa manera que es va evitar el cobrament\nde plusvàlues a persones que havien estat desnonades. Igualment, recorda que el\nseu Grup acaba de presentar una proposició a la comissió d'Economia, Empresa i\nOcupació, en què demanava que els casos nous en els quals el banc arriba a un\nacord per quedar-se el pis d'un privat que no el pot pagar, no es tornés a pagar la\nplusvàlua.\nEn referència als aspectes ambientals, destaca que la sindicatura ha rebut\nmoltes queixes amb motiu de la contaminació acústica, i diu que troben a faltar\nque no hi hagi més denúncies sobre la contaminació atmosfèrica, ja que totes les\ngrans urbs tenen uns nivells de contaminació atmosfèrica inacceptables, amb\nexcés d'emanacions d'òxids de nitrogen i de sofre i d'índexs molt elevats de\npartícules PM10, entre altres contaminants molt nocius per a la salut.\nFinalment, fa avinent que consideren que el dret a decidir és inalienable, i que\nen aquests moments separa amb una rasa molt clara els demòcrates dels que no\nen són; i que aquest dret s'ha d'estendre no només a escala nacional, perquè són\nconscients que la independència no és la solució a tot, sinó també a escala\nmunicipal amb les consultes ciutadanes. Entenen que la participació i la implicació,\nel fet que la ciutadania se senti escoltada i sigui conscient de la seva capacitat per\ntransformar la ciutat, són peces clau per a la cohesió social.\nEl Sr. Gomà saluda la Síndica de Greuges de Barcelona, a qui agraeix en nom\ndel seu Grup la presentació de l'informe anual de la sindicatura en aquest Plenari.\nReconeix la seva feina excel·lent, i assenyala que consideren un valor fonamental\nque l'informe s'obri recordant que la missió de la sindicatura és la salvaguarda dels\ndrets fonamentals i les llibertats públiques, i que textualment s'hi digui que\nsalvaguardar significa garantir i, per tant, és funció de la Síndica garantir tots els\ndrets i les llibertats de les persones que viuen o es troben a Barcelona enfront de\ntot possible greuge provinent de l'Ajuntament. Fa notar que l'informe encara va\nmés enllà, situant els drets fonamentals per damunt de l'aplicació de normes que\npoden ser creadores de situacions injustes, com ara l'impost de plusvàlues o\nl'ordenança del civisme; i cita literalment que l'informe diu que \"la Síndica de\nGreuges té l'obligació de qüestionar la norma que genera resultats d'injustícia. Ha\nde ser un motor permanent en la lluita per la salvaguarda dels drets humans a la\nciutat, i res humà no li pot ser aliè.\" Novament agreix a la Sra. Vilà que es refermi\nen un valor tan potent, i que el situï com un criteri orientador de la tasca de la\nsindicatura.\nPosa en valor la solidesa i la bona estructuració de l'informe, en què s'aborden\nun conjunt de qüestions que seran, novament, de gran utilitat per a tothom.\nAvança que no abordarà cap anàlisi exhaustiva, atès que el temps de què disposa\nés limitat, però no es vol estar de referir-se concretament a algunes qüestions que\nconsidera rellevants de cadascun dels quatre capítols centrals de que es compon\nl'informe.\nEn primer lloc tracta l'aspecte de l'habitatge, en el sentit que tothom té dret a\nun habitatge digne com a prioritat irrenunciable; consideren encertat i valent que\nl'informe arrenqui amb la qüestió dels desnonaments i les execucions hipotecàries\nque han deixat en exclusió residencial milers de persones a la ciutat. En l'informe\nes diu que el marc normatiu hipotecari i d'arrendaments no és l'apropiat, i afirma\nque ben bé se'l pot qualificar de plenament injust, i les propostes de modificació\nque s'han aprovat al llarg del 2012, radicalment insuficients. Només amb la dació\nen pagament amb efectes retroactius, i la derogació del desnonament exprés es\npodrà restablir un marc de justícia. I afegeix que també cal que es despleguin amb\nmés força i prioritàriament el conjunt de propostes en aquest sentit aprovades en\naquest Plenari.\nPosa de manifest que l'informe també reflecteix els problemes entorn de la\nmanca d'habitatges públics de lloguer social i de les necessitats creixents de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nrehabilitació a fi de mantenir condicions d'habitabilitat dignes. Igualment,\nsubscriuen la posada en valor i el caràcter pioner de moltes actuacions en matèria\nd'habitatge a Barcelona, i també coincideixen amb la Síndica que encara queda\nmolt més per fer, entre altres coses accions coordinades entre serveis socials i\nhabitatge que vagin més enllà de l'allotjament temporal i que garanteixin\ncontractes ordinaris de lloguer social a les persones en risc d'exclusió social i amb\ningressos per sota d'1,5 vegades l'IPREM, que representen el 48% de tots els\nsol·licitants del registre a finals de 2012.\nAfegeix que comparteixen plenament les recomanacions de la Síndica quant a la\nnecessitat de dotació d'una partida pressupostària important al programa de\nrehabilitació d'habitatges, l'aprovació d'un pla de xoc d'habitatge públic de lloguer\nsocial, i l'elaboració d'un nou reglament de sol·licitants d'habitatge d'emergència\nque doni resposta, amb garantia de dret de ciutadania, a totes les situacions que\nes poden protegir d'acord amb la Llei de dret a l'habitatge de Catalunya.\nAfirma que el seu Grup no renunciarà a treballar per impulsar en clau\npropositiva l'acció de govern municipal en aquest àmbit, com tampoc no claudicarà\na continuar confrontant les polítiques inhumanes que rescaten bancs i desatenen\npersones, que preserven privilegis i, a canvi, retallen drets i vides.\nEn segon lloc es refereix als reptes que plantegen el transport públic i la\nmobilitat, que tal i com expressa l'informe han de ser públics i sostenibles i\nplenament accessibles. Així, la Carta Europea dels Drets Humans de les Ciutats\natorga als governs municipals la responsabilitat de satisfer el dret a la mobilitat\namb ple respecte al medi ambient, i la Carta de Drets i Deures de Barcelona\nreferma i concreta aquests valors.\nEn aquest àmbit, posa l'accent a la mobilitat en bicicleta i l'accessibilitat\npersonal. Precisa que les queixes formulades a la sindicatura de greuges palesen\nun canvi de tendència durant el 2012, en el sentit que es redueixen les relatives a\nla indisciplina viària de les persones que van en bicicleta i creixen substancialment\nles relacionades amb l'increment tarifari del Bicing. D'altra banda, es redueixen les\nqueixes relatives als serveis de mobilitat per a persones amb discapacitat, però\ns'incrementen les relacionades amb problemes d'accessibilitat a l'espai públic. Per\naquest motiu, diu que el Bicing i les polítiques d'espai públic per a tothom se situen\nen el rànquing dels reptes ineludibles de les polítiques municipals.\nRemarca que l'informe posa en valor tot allò que el servei públic de bicicletes ha\naportat des de la seva creació al model de mobilitat urbana, i afegeix que\ncomparteixen plenament les recomanacions de la Síndica orientades a enfortir-lo.\nPosa en relleu l'èmfasi que es fa en l'informe quant a la necessitat de garantir la\nlliure mobilitat de les persones amb diversitat funcional. En aquest sentit, remarca\nque Barcelona ha estat pionera promovent polítiques d'accessibilitat universal;\nadmet que queden aspectes pendents com ara la millora integral de la gestió de la\ntargeta d'aparcament o el servei de transport porta a porta, però enguany\nl'informe destaca els problemes d'accessibilitat a la via pública provocats per l'ús\nabusiu de l'espai per terrasses i vetlladors. En conseqüència, l'informe demana que\ns'empari el dret de tothom, també de les persones amb diversitat funcional, a un\nentorn sense barreres mitjançant un augment del llindar d'exigència de la\nnormativa. Diu, per tant, que cal anar en compte amb la propera ordenança de\nterrasses, ja que l'ús privatiu de l'espai públic amb finalitat de negoci mai no\nhauria de posar en risc el dret ciutadà a un espai urbà accessible i sense barreres.\nConsidera oportú i rellevant que l'informe incorpori un capítol de bona\nadministració, entre els quals l'administració pública i la participació ciutadana.\nAixí, quant a la gestió, l'informe posa l'accent en la necessitat de preservar la\nqualitat dels serveis i d'avançar substancialment en matèria d'administració oberta\ni transparent, ja que no es poden degradar les condicions de prestació de serveis\npúblics, com està passant amb les escoles bressol.\nQuant a la participació, destaca que l'informe reflexiona sobre el procés\nparticipatiu del PAM, el que ha obtingut menys suport polític de la història, així\ncom el fet que només tres Districtes hagin pogut aprovar els seus PAD, de manera\nque l'informe convida el govern a reflexionar sobre la manera d'intensificar el\ndiàleg i com governar amb més complicitat amb les forces polítiques, la ciutadania\ni els moviments socials.\n\n2069\n\n\f2070\n\nGASETA MUNICIPAL DE BARCELONA\n\nNÚM. 15\n\nFinalment, pel que fa al capítol de persones i societat, destaca que l'informe fa\nun repàs exhaustiu a les problemàtiques vinculades a l'atenció social i a la realitat\ndels col·lectius vulnerables. S'hi constata que la pobresa s'ha instal·lat en els\nbarris, i que això suposa una pressió quotidiana a la feina dels professionals dels\nserveis socials bàsics, que han d'acarar no només l'enduriment de la realitat, sinó\nel desmantellament d'algunes de les prestacions públiques existents, entre les\nquals les modificacions de la Llei de l'autonomia personal, i la nova regulació de la\nrenda mínima d'inserció, tots dos casos amb noves barreres d'accés i amb\nintensitats de protecció retallades, cosa que comporta més pobresa i exclusió,\nsituacions inhumanes que els equips de base dels serveis socials acaren\ndiàriament.\nIgualment, l'informe destaca el tracte injust al col·lectiu de les treballadores\nsexuals, víctimes de l'enduriment de l'ordenança del civisme, i d'una espiral\npunitiva que, lluny de solucionar res, genera invisibilitat, desprotecció i\nvulnerabilitat, tal i com sosté de forma molt ben argumentada l'informe de la\nSíndica. Destaca que també alerta de les conseqüències negatives de titllar\nd'incivisme i sotmetre a persecució policial i càstig tot allò que estrictament són\nexpressions de l'exclusió social en l'espai públic de les persones sense llar, de la\nvenda ambulant o les treballadores sexuals. Insisteix que, altrament, calen\nalternatives no punitives, de diàleg, de respecte de drets i d'inclusió.\nEn referència a les recomanacions de la Síndica, expressa la total conformitat\ndel seu Grup amb algunes propostes tan rellevants com el suport a la ILP de la\nrenda garantida de ciutadania, el garantiment dels drets de les persones que\nexerceixen el treball sexual, donar compliment als objectius del manifest \"Imagina\nun 2015 sense ningú al carrer\", i concretar les accions dirigides a la regularització\nde les persones que viuen en assentaments mitjançant cooperatives de treball i\nempreses i inserció, i ho qualifica com un repte de justícia per superar les\nretallades socials i la demagògia política.\nAcaba la seva intervenció expressant l'acord del seu Grup amb una forma\nd'interpretar la realitat de Barcelona que és ben present en l'informe; el\nreconeixement i l'aposta per visibilitzar explícitament els problemes i les\nnecessitats socials; apostar per la ciutadania activa, amb capacitat d'implicar-se i\nexigir drets; la posada en valor de l'acció municipal com a eina de transformació, i\nl'abordatge proactiu de reptes pendents des de la confiança i l'autoexigència.\nReitera, per acabar, el reconeixement a la tasca de la sindicatura, valenta i\nrigorosa, i per l'elaboració d'un informe que suposa un estímul per continuar\ntreballant per una ciutat on tots els projectes de vida es puguin realitzar en\nigualtat de condicions.\nEl Sr. Fernández Díaz comença la seva intervenció agraint a la Síndica i al seu\nequip la presentació d'aquest informe anual i del seves recomanacions, algunes de\nles quals comparteixen i d'altres no.\nDestaca que en l'informe es constata que el 2012 es va presentar el nombre de\nqueixes més elevat dels darrers vuit anys, tot i que en alguns àmbits, inclòs el de\nl'atenció a les persones, el nombre de queixes s'ha reduït. Recorda, com deia la\nSíndica, que el nombre de queixes ha estat de 1.911, a les quals s'hi haurien de\nsumar les presentades a la Sindicatura de Greuges de Catalunya, i aprofita per\nagrair la presencia avui en aquesta sala del Síndic de Greuges de Catalunya i\nd'altres d'arreu de Catalunya.\nInicia el repàs dels àmbits que tracta l'informe pels serveis socials, en què\nsubratlla les queixes per les llistes d'espera per accedir als centres socials, i el\ndesconeixement dels criteris d'accés a les ajudes socials. En conseqüència, es posa\nde manifest que calen més recursos materials i mitjans entre els serveis municipals\ni les entitats, tot i que és cert que durant el 2012 s'han destinat molts més\nrecursos a aquest sector que no pas en exercicis anteriors. Igualment, es refereix\na la necessitat d'aclarir l'accés a les ajudes socials, imprescindible per definir el\ncriteri d'accés a les prestacions i als serveis d'atenció domiciliària, així com a\nnecessitat de millorar l'eficàcia en l'establiment del programes individuals d'atenció\n(PIA).\nEn aquesta línia, se suma a l'opinió que no hi pot haver un endarreriment d'un\nany en el pagament de la renda mínima d'inserció, de manera que la reforma del\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPIRMI, necessària per la manca de control en el seu seguiment, s'ha d'adaptar a la\nnova realitat social i econòmica.\nFa notar, igualment, que encara són insuficients els recursos per a les persones\nsense sostre i, en aquest sentit, recorda el compromís del govern municipal amb el\nGrup del PP per aconseguir un nou centre d'atenció integral per a persones sense\nsostre.\nPel que fa a la immigració, posa de manifest que l'informe de la Síndica critica la\nprova pilot de retorn voluntari al Senegal, que el seu Grup subscriu, probablement\nper altres consideracions, entre les quals la seva manca d'efectivitat, atès que\nnomés han retornat deu persones després d'haver contactat amb prop de cinccentes.\nEn referència als assentaments irregulars, comparteix que cal oferir mitjans per\na la integració de les persones, però també que cal augmentar els controls als\nassentaments, treballar amb les forces de seguretat i demanar als propietaris de\nles naus o locals ocupats que ho denunciïn.\nEntrant a valorar el capítol de seguretat i convivència, apunta que és important\nactuar en la venda ambulant, i que cal una nova ordenança i més presència policial\nal carrer per impedir aquesta pràctica irregular. Confia que l'anunci del govern\nmunicipal, fa poques hores, de la incorporació de 113 nous agents de la guàrdia\nurbana sigui una bona notícia tant per la seguretat a Barcelona com per garantir la\nconvivència en base a l'ordenança de civisme, que el seu Grup considera que cal\nmodificar.\nPel que fa a l'accessibilitat, subratlla la necessitat de fer esforços a fi de garantir\nla mobilitat de les persones amb discapacitat, amb un replantejament de la\nnormativa d'ús de la gestió del servei públic de transport especial i del porta a\nporta, i agilitar el lliurament de la targeta d'aparcament de vehicles per a les\npersones amb discapacitat.\nEs refereix, quant al transport públic i la circulació, a les queixes en augment\nd'usuaris de diversos títols de transport per problemes en la informació, la\nvalidació i el funcionament de les màquines expenedores i validadores.\nEn l'àmbit de la mobilitat, destaca l'agreujament dels problemes amb el Bicing,\nentre els quals els desajustos en els programes informàtics, la manca de resposta\na peticions de responsabilitat civil per accidents, o l'increment de les tarifes.\nFinalment, en aquest capítol, afegeix la constatació que cal enfortir la seguretat\njurídica en el cas de presumptes indisciplines viàries i en tots els processos de\nnotificació de l'IM d'Hisenda.\nJa dins l'apartat d'educació, esmenta diversos aspectes entenent que caldria\navançar cap a la zonificació única a Barcelona en la inscripció dels escolars i,\nalhora, complir amb les obres pendents de millora de les escoles que, gràcies a\nl'acord de modificació de crèdit al pressupost del 2012, repercutirà en 91 centres\nescolars.\nPel que fa a l'impost de plusvàlua als afectats per desnonaments, i a la\nreclamació que l'exempció d'aquest impost tingui efectes retroactius, afirma que\nho comparteixen plenament, i així ho han expressat amb la demanda de revisió\nd'aquest impost, com també de la normativa de terrasses, que la Síndica també\napunta que cal valorar.\nEn el capítol de l'habitatge, diu que subscriuen la dificultat expressada per la\nSíndica quant a l'accés a un habitatge de promoció oficial, així com la manca\nd'habitatges de lloguer assequible. Per aquest motiu, el Grup del PP reitera la seva\npreocupació perquè a Barcelona hi ha 588 pisos públics buits, cosa que significa un\nautèntic malbaratament de recursos públics que no serveixen per donar resposta a\nuna necessitat social. Igualment, consideren que cal evitar el nombre elevat de\nrenúncies, cosa que contribueix a què aquest parc d'habitatges públics resti buit.\nEntén que si s'aconseguís això, s'afavoriria donar resposta, també, a la manca\nd'habitatges d'emergència social i a persones en veritable situació d'emergència\narran d'un desnonament.\nTot seguit, es refereix als pisos pastera com a contraris a la dignitat de les\npersones, tot i que entén que també cal tenir en compte les molèsties que causen\nentre el veïnat i en els barris on es concentres i proliferen, motiu pel qual creu que\nés del tot imprescindible més intervenció municipal.\n\n2071\n\n\f2072\n\nGASETA MUNICIPAL DE BARCELONA\n\nNÚM. 15\n\nQuant a l'urbanisme i al medi ambient, diu que és imprescindible gestionar\nequitativament el drets de les persones afectades per reallotjaments urbanístics,\nde manera que no suposi en cap cas un empitjorament de la seva situació, com ha\npassat, per exemple, al barri de La Clota.\nInsisteix en la promoció de la finestreta única en l'àmbit econòmic i social, i no\nnomés que s'anunciï com a mesura de govern, sinó donant-li plena eficàcia\nadministrativa. En aquest sentit, destaca les queixes constants per l'endarreriment\nen la concessió de llicències d'activitat i d'obres, que demanen fer efectiu el canvi\nde règim de l'autorització administrativa pel de comunicació, i garantir que la\nburocràcia en cap cas serà un impost afegit per als emprenedors i que condiciona\nla generació d'ocupació i l'increment de l'activitat econòmica.\nQuant a les queixes presentades a la sindicatura per contaminació acústica,\nconsidera que cal extremar les mesures per garantir el descans dels veïns, un dels\ndrets que molt sovint es veu vulnerat per determinats locals que no respecten la\nnormativa, tot i que la seva aplicació és insuficient per garantir aquest dret, que\nhauria de ser compatible amb dret a l'oci.\nReclama un millor funcionament de l'administració en l'atenció i la resposta de\nles sol·licituds de la ciutadania, també en l'exercici dels drets lingüístics, tal i com li\nconsta a la Síndica arran de l'escrit que li va fer arribar el Grup del PP. Així,\nl'exercici dels drets lingüístics en català i en castellà ha de fer-se efectiu, ja sigui\nper rebre serveis, informació o qualsevol altra actuació administrativa d'interès\nciutadà\nAfirma que no voldria acabar la seva intervenció sense agrair novament a la\nSíndica el seu informe anual i el seu esforç i el del seu equip per configurar una\nradiografia de la ciutat; alhora que reitera la disponibilitat del seu Grup per\ntreballar amb la sindicatura, malgrat que no comparteixi algunes de les seves\nrecomanacions.\nEl Sr. Martí Grau se suma als agraïments a la Síndica i al seu equip per la seva\nfeina, una tasca molt rellevant per a la ciutat, i aprofita també per saludar el Síndic\nde Greuges de Catalunya i la resta de síndics que avui els acompanyen.\nDiu que és especialment significatiu aquest informe, no només per la seva\nqualitat, ordre i rigor, sinó sobretot perquè, en el context d'una ciutat on la\ndesigualtat és la peculiaritat més rellevant, una institució que defensi els drets dels\nciutadans i les llibertats públiques pren encara més significació que en entorns més\nestables. El fet que la ciutat creixi en desigualtats suposa que augmenta la\npoblació més feble, el nombre de ciutadans més desatesos i que viuen en risc no\nnomés d'exclusió, sinó de veure vulnerats els seus drets bàsics. Per aquest motiu,\nel fet que una institució com la que representa la Sra. Vilà atengui les sol·licituds\ndels ciutadans afectats té més importància avui que en situacions de més\ncreixement i benestar.\nAssenyala que el seu Grup ha llegit l'informe amb molta atenció i que subscriu la\ngran majoria de mesures i propostes que fa. Tanmateix, més que no pas entrar en\nel detall de les seves propostes, vol contextualitzar les paraules de la Síndica i\nextreure'n quines són, al seu parer, les línies que l'Ajuntament hauria d'agafar com\na prioritàries atenent la situació actual.\nEn primer lloc, observa que l'informe els arriba pràcticament al mateix temps\nque els resultats de la darrera enquesta de qualitat de la ciutat; diu que ho posa\nen relleu perquè les dades de l'enquesta han sorprès fins al mateix govern, ja que\ndenoten molt clarament la confiança que els barcelonins continuen dipositant en la\nseva ciutat. Així, més enllà de manifestar les dificultats que representen aspectes\ncom l'atur, és curiós comprovar com la majoria de ciutadans enquestats ha respost\npositivament quant a la confiança que els dóna la ciutat. Remarca que això\ncoincideix, també, en un moment en què el malestar social ha pres el carrer, cada\nvegada amb més força, i creix el nombre de manifestacions contra la vulneració de\ndrets i les retallades socials. Igualment, es refereix a què aquesta mateixa\nsetmana han tancat una ronda de plenaris i audiències públiques als Districtes, en\nquè la major part de regidors i regidores que hi han assistit han comprovat com\naquest escalfament social s'està fent cada vegada més visible en les queixes i les\nexigències de la ciutadania als òrgans de participació d'aquest ajuntament.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPer tot plegat la situació és, d'una banda, de confiança en la ciutat, però, d'altra\nbanda, alerta que, tant l'informe de la Síndica com en el malestar social palès al\ncarrer i en les audiències, denota una desconfiança creixent cap als governs en\ngeneral. Puntualitza que, en aquest sentit, el govern de la ciutat, probablement per\nser el més pròxim, significa el darrer refugi de la ciutadania. Aprofita per\ncomentar, però, que en algunes d'aquestes audiències alguns ciutadans\ns'expressen saltant-se les mínimes normes de participació i de convivència i, fins i\ntot, alteren la capacitat d'altres assistents per poder queixar-se. Expressa, doncs,\nel compromís del seu Grup a mantenir, en la mesura de les seves possibilitats, una\nparticipació oberta, on hi pugui ser present la crítica però sempre en els canals\ndemocràtics.\nEn base a aquesta contextualització, del conjunt de les reflexions de la Síndica i\ndels quatre grans capítols en què s'estructura l'informe, destaca les que considera\nque haurien de ser les principals interpretacions a l'hora d'endreçar les prioritats\nde l'acció municipal.\nEn primer lloc, hi situa l'habitatge; en aquest àmbit, admet que han rebut hagut\nla bona notícia de la sentència del TS de la UE, però és obvi que no és suficient, i\nque l'acció del conjunt de governs, especialment el de la ciutat, és essencial ja que\nel dret a l'habitatge, tenir-lo o no, condiciona la possibilitat de la inclusió social de\nla persona que pateix la vulneració d'aquest dret, i resulta indispensable posar-ho\nen el centre de les prioritats municipals.\nObserva que es parla molt dels desnonaments per execució hipotecària, però\nalerta que, ara com ara, la gran majoria de desnonaments que hi ha a Barcelona\nsón d'habitatges de lloguer, de manera que s'ha d'anar en compte en ubicar les\nprioritats sobre les qüestions hipotecàries quan avui el problema principal és el que\nacaba d'esmentar.\nFet aquest incís, es refereix a què l'informe parla del barri de Trinitat Vella i,\natès que estan decidint inversions, torna a reclamar que l'habitatge i les inversions\nde caire social, el benefici de les quals és la millora de la cohesió social als barris,\ncom el cas que acaba de citar, haurien de passar per davant de les grans\ntransformacions urbanes, que no diu pas que no siguin necessàries, però\nl'autèntica prioritat és evitar que es trenqui l'equilibri social de la ciutat, tal i com\nplana en tot el contingut de l'informe.\nDestaca com una altra gran prioritat els serveis socials, ja què és l'àmbit que\nrecull moltes de les queixes que inclou l'informe, que també es refereix a l'angoixa\ndels treballadors i treballadores socials. Adverteix que els serveis socials estan\ncol·lapsats, i no són capaços de respondre a les demandes en una ciutat on creix la\ndesigualtat, on hi ha gairebé un 30% de persones amb risc d'exclusió i de pobresa.\nConsidera que hi pot haver una fórmula aplicable en l'increment de la despesa en\nserveis socials, però només hi ha una manera de respondre de debò aquest repte, i\nés que el conjunt de les àrees municipals, no només la de serveis socials, es\nmarquin com a prioritat pràcticament exclusiva la lluita contra la desigualtat.\nSeguidament, es refereix a les queixes rebudes per la sindicatura en l'àmbit de\nl'educació, quantitativament poques, però que denoten, a banda de la queixa\nclàssica sobre escoles bressol, el desmantellament de la qualitat educativa.\nD'aquesta manera, si els serveis socials pal·lien la desigualtat del present,\nl'educació pal·lia la desigualtat futura. Tanmateix, la societat actual cada vegada és\nmés dual i el sistema educatiu s'apunta a la tendència, tal i com reflecteixen les\nqueixes sobre el desmantellament de serveis de suport a l'educació.\nComenta que l'informe també parla de mobilitat i accessibilitat personal, i\ndestaca que augmenten les queixes respecte al destorb de la mobilitat per\nelements de caràcter privat col·locats a l'espai públic, sobretot terrasses i\nvetlladors. L'equilibri demana posar els drets socials per davant de l'activitat\neconòmica, i fa notar que Barcelona, que havia estat i continua sent una referència\nde ciutat sense barreres, que posa per davant les necessitats de mobilitat de les\npersones amb discapacitat, ho ha de continuar fent. Igualment, adverteix que és\nurgent resoldre el procediment i els tràmits dels aparcaments per a persones amb\ndiscapacitat, proposat reiteradament pel seu Grup.\nObserva que, en un entorn desigual, cal millorar l'acció punitiva de l'Ajuntament,\nponderar-la i proporcionar-la a la situació. En aquest sentit, la Síndica esmenta\n\n2073\n\n\f2074\n\nGASETA MUNICIPAL DE BARCELONA\n\nNÚM. 15\n\ncom a element de bon govern la transparència activa, indispensable per a una\nadministració propera a la ciutadania.\nConstata que es demostra que és essencial una acció de govern adaptada a la\ncrisi, la injustícia social i desigualtat; l'accés social ha d'impregnar el conjunt de\nl'acció de govern, que no pot quedar reduïda a l'acció de l'àrea corresponent. Així,\nel debat de ciutat s'ha d'inscriure, a banda del creixement econòmic indiscutible,\nen el fet que la principal funció d'aquest ajuntament és salvar la cohesió social de\nBarcelona.\nEl Sr. Martí Galbis dóna la benvinguda, en nom del govern municipal, al Síndic\nde Catalunya i a la resta de síndics i defensors locals de molts ajuntaments del\npaís. Tot seguit, agraeix molt especialment l'informe de la Síndica de Greuges i\nposa en valor la seva qualitat.\nObserva que en totes les intervencions s'esmenta la situació actual de crisi\neconòmica i d'augment del nombre de persones en situació d'atur, cosa que\nprovoca l'increment de queixes de la ciutadania en relació a les prestacions de\nserveis socials municipals i, en molts casos, l'accés a un habitatge, que ha quedat\ndemostrat que és un dels principals problemes que pateix la ciutat.\nConfirma que el govern municipal té molt present aquesta situació, i que la seva\nmàxima prioritat és donar resposta a les demandes de la ciutadania, per a la qual\ncosa està esmerçant un gran esforç a fi de garantir la cohesió social i donar\ncobertura a les necessitats bàsiques dels barcelonins i de les barcelonines.\nAdmet que també cal, en alguns casos, millorar la celeritat amb què es dóna\nresposta a alguns expedients de la Síndica, i confirma que ha pres nota a fi de fer\nalguna gestió concreta i accelerar la resposta quant al cas desgraciat de la mort\nd'una dona al carrer que la Síndica ha referit.\nPel que fa a tota la problemàtica de l'habitatge, fa notar que ja a l'inici del\nmandat van presentar una mesura de govern per fer front als desnonaments que\nes produïen a la ciutat; i que a principis del 2012 es va crear una comissió mixta\nde desnonaments en què participen agents del món judicial, representants d'altres\nadministracions i entitats socials i veïnals.\nCom també ha fet la Síndica, celebra que la legislació estatal relativa a\nexecucions hipotecàries hagi de ser forçosament revisada per mandat de la\nsentència del TSJ de la UE.\nTot seguit, esmenta les actuacions que el govern municipal ha fet i les que duu a\nterme enguany. En primer lloc, indica que el 2012, l'IM de Serveis Socials ha\ndestinat més de dos milions d'euros al pagament d'ajuts a famílies amb problemes\nd'habitatge, ja sigui amb ajuts directes o per manteniments o arranjaments. En\naquest sentit, destaca com a actuacions rellevants el fet que s'han destinat més de\nvuit-cents mil euros a ajudes a l'habitatge per a la gent gran, sis-cents mil euros\nper a ajuts destinats a allotjament temporal; igualment, s'ha incrementat el\nnombre d'habitatges posats a disposició de la Mesa d'Emergències Socials; i els\nhabitatges adjudicats el 2012 han suposat un increment del 26% respecte a l'any\nanterior. Afegeix que el gener d'enguany, tot i que no entra en el període de\nl'informe, es va obrir el primer centre d'allotjament temporal familiar al carrer\nNavas, amb vint-i-cinc unitats habitacionals; i l'any vinent està previst que es posi\nen funcionament un segon centre amb quaranta-cinc unitats habitacionals més.\nIndica que el maig d'enguany es podrà posar en marxa un nou equipament que\npermetrà substituir la majoria d'allotjaments en pensions. I comenta que a\nprincipis de març aquest ajuntament s'ha signat un conveni amb el Departament\nde Justícia de la Generalitat i els col·legis d'Advocats i de Procuradors amb\nl'objectiu de garantir que les persones que perdin el seu habitatge arran d'un\nprocés de desnonament, d'una execució hipotecària o d'execucions de laudes\narbitrals accedeixin als serveis municipals amb la major celeritat possible.\nRecorda també que el desembre de 2012 l'Alcalde va enviar una carta a les\ncaixes i les entitats bancàries que operen a Barcelona per demanar-los que\nimpulsin les mesures necessàries per evitar els desnonaments.\nPel que fa a les plusvàlues en els casos de dació en pagament i d'execucions\nhipotecàries, fa avinent que la Comissió de Govern va aprovar, el 5 de desembre\nde l'any passat, ajornar-ne el pagament i compensar el deute mitjançant un fons\nsocial. Diu que si aquest acord no té efectes retroactius és perquè la Llei\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nreguladora d'hisendes locals no ho permet, però que el govern municipal ha fet tot\nallò que li ha estat possible en el marc de les seves competències.\nAfegeix que durant l'any passat han augmentat d'un 13% les llars que han rebut\nserveis d'atenció domiciliària, destinant-hi més de cinquanta-dos milions d'euros,\nun 17% més que el 2011, i s'ha aconseguit acabar amb les llistes d'espera per\naquest servei.\nPel que a les persones sense recursos per atendre les necessitats alimentàries\nbàsiques, assenyala que des d'aquesta administració se'ls garanteix cobertura\nalimentària, aportant-hi, el 2012, més de deu milions d'euros. Es van atorgar\ndurant el mateix període gairebé tres mil ajuts econòmics a famílies de la ciutat\nper a alimentació, cosa que suposa un 37,5% més que l'any anterior.\nConstata, per tant, que parlen d'uns increments substancials respecte a les\ninversions per aquests conceptes a l'any anterior.\nIgualment, diu que s'han augmentat els espais i les places de menjador socials,\nàpats en companyia –amb un increment del 13% respecte al 2011– i àpats a\ndomicili –d'un 12,8%–, alhora que s'han incrementat el nombre de places amb tres\nmenjadors socials nous, assolint el repte de tenir-ne, com a mínim, un a cada\nDistricte, cosa que suposa un increment de gairebé el 40% del nombre de places\ndisponibles. Afegeix que també s'ha incrementat la partida que fa referència a\nconvenis amb entitats que ofereixen recursos alimentaris a la ciutat per valor de\ngairebé quatre-cents mil euros el 2012; alhora que han tornat a signar convenis\nper valor de més d'un milió tres-cents seixanta mil euros amb Càritas i Creu Roja,\nentitats que aprofita per felicitar en nom del govern per la feina que fan.\nDestaca que, en aquesta línia, una de les prioritats del govern és garantir\nl'alimentació infantil, tal i com va manifestar fa pocs dies l'Alcalde, destinant\nenguany a la convocatòria d'ajudes individuals de menjador una dotació inicial de\n8,5 milions d'euros, alhora que s'ha fet un gran esforç per augmentar la dotació de\nbeques menjador per un import de 4,9 milions d'euros, amb la qual cosa s'ha\naconseguit la cobertura de la totalitat de sol·licituds que compleixen els requisits,\namb un total de 14.400 ajuts nous.\nQuant a les persones sense sostre, fa avinent que l'Ajuntament actua\ncoordinadament amb el teixit associatiu a través de la xarxa d'atenció a les\npersones sense llar. Diu que els serveis municipals gestionen a través del\nprograma d'atenció a persones sense sostre, i han ampliat els recursos\nd'allotjament públic, passant de 782 places el 2010 a gairebé mil el 2013. Seguint\naquesta línia d'actuació, l'Ajuntament ha incrementat el nombre de places\nd'habitatge d'inclusió, passant de les 131 el 2008 a 221.\nIndica que durant aquest mandat s'ha programat, també, l'obertura de dos\nequipaments nous per a persones sense sostre en situació de cronicitat al carrer, i\nafegeix que ben aviat veurà la llum el projecte del nou centre d'urgències i\nemergències socials, amb cent llits per a l'acolliment temporal.\nEn referència als assentaments, precisa que, per primera vegada, aquest\najuntament ha elaborat un pla integral i transversal d'actuació, atès que els\npersones que hi viuen no ho fan en condicions ni dignes ni salubres. Així, en la\nprimera fase de desplegament del pla s'ha fet una actuació urgent per assegurar la\nseguretat i la integritat dels habitants dels assentaments irregulars i, en una\nsegona fase, s'hi han incorporat Creu Roja i l'obra social de La Caixa, que atendran\nles persones que hi viuen, a les quals s'oferirà atenció humanitària, allotjament\ntemporal pal·liatiu amb recursos municipals, i un itinerari personalitzat per a la\nseva inserció sociolaboral.\nDit això, posa en relleu que, quantitativament, el màxim volum de queixes que\nha rebut la Síndica fan referència a les multes de trànsit, però que representen un\npercentatge molt petit en relació amb les denúncies per infraccions de trànsit que\ngestiona l'IM d'Hisenda; en aquest sentit, atenent anteriors recomanacions de la\nSíndica s'ha millorat parcialment la informació relativa a l'adreça dels propietaris\ndels vehicles a fi de ser més eficients amb la notificació de les multes.\nPel que fa a les queixes relatives als transports metropolitans, el govern\nconsidera que les actuacions d'inspecció a metro i autobús són necessàries, ja que\nel darrer any s'ha aconseguit que el nombre de persones que viatgen sense bitllet\ns'hagi reduït d'un 3%.\n\n2075\n\n\f2076\n\nGASETA MUNICIPAL DE BARCELONA\n\nNÚM. 15\n\nFinalment, esmenta, quant a les tarifes del Bicing, que la Comissió de Govern va\nacordar que el 2013 augmentarien d'un 3%, i que s'iniciaria un diàleg amb les\nassociacions relacionades amb l'ús de la bicicleta per assolir el 2014 un sistema de\npreus relacionat amb l'ús efectiu del servei.\nPer acabar, fa avinent a la Síndica que el govern municipal, durant els propers\nmesos, li adreçarà un recull de respostes a les seves recomanacions i consells a fi\nde poder avançar, entre tots, en la millora progressiva dels serveis municipals.\nLa Sra. Vilà agraeix tots els comentaris i suggeriments dels grups municipals.\nDit això, demana al govern municipal que la consideri com una col·laboradora per\nmillorar els serveis a la ciutadania, ja que és amb aquesta intenció que treballa la\nsindicatura.\nAfegeix la petició d'una resposta diligent d'aquesta administració a les seves\ndemandes, tot i que en la majoria de casos enguany ha estat positiva, i que el cas\nque ha citat entra dins de les excepcions. Remarca la importància que les\nrespostes als expedients siguin completes perquè no hagin de demanar\nampliacions a posteriori, cosa que provoca retard en les seves actuacions.\nEl Sr. Alcalde tanca el debat de l'informe de la Síndica de Greuges de Barcelona,\na la qual, en primer lloc, agraeix la feina feta; saluda, també, al Síndic de Greuges\nde Catalunya i als síndics i síndiques d'altres municipis, i els representants\nd'entitats que avui els acompanyen.\nSeguidament, destaca l'extensió de l'informe i el fet que condueix a la reflexió\nsobre de l'administració, i la seva contribució a millorar molts aspectes, entre els\nquals la mateixa relació de l'Ajuntament amb la Sindicatura de Greuges a fi de ser\nmés efectius.\nObserva que la Síndica ha posat el dit a la nafra en descriure la situació\ncertament difícil que els ha tocat de viure, amb una crisi econòmica, financera,\nsocial, política i institucional, de model d'estat i de model europeu, factors que fan\nque les coses siguin molt complicades, i una situació en la qual l'administració més\npropera a la ciutadania és la que pateix més, ja que siguin de qui siguin les\ncompetències, qui ha d'acabar donant la cara és l'Ajuntament i els Districtes. En\naquest sentit, agraeix les paraules del Sr. Martí Grau animant a ser capaços\nd'encarrilar la conjuntura a través dels mecanismes democràtics a l'abast.\nPrecisament per això, demana a tots els grups municipals una actitud proactiva en\naquest sentit. Admet que si el que volen tots plegats és una ciutat cohesionada i\nde convivència com ha demostrat que és Barcelona, cal abordar dos aspectes\nbàsics: el treball i l'habitatge. En aquest sentit, destaca la problemàtica dels\ndesnonaments, i el fet que la sentència del TSJ de la UE obre una mica de llum,\nperò destaca que a Barcelona, actualment molts dels desnonament són\nd'habitatges de lloguer.\nAddueix que cal plantejar-se per què s'ha arribat a aquest punt, no pas per\nlamentar-se ni per fer-se retrets mutus, sinó a fi de ser capaços d'avançar cap al\nfutur. Confirma, en aquest sentit, que el govern municipal farà un esforç important\nperquè les prioritats se centrin en l'àmbit social, no només d'atenció a les\npersones, sinó sobretot de prevenció a fi de no arribar a situacions límit. Destaca\nque, per aconseguir-ho, s'han de trobar mecanismes de treball, de creació\nd'empresa a una escala que no sempre ha d'inscriure's en el terreny de les\nsmartcities o del món del mòbil. Defensa, doncs, l'existència de mecanismes per\naconseguir-ho i que, en ocasions, poden afectar la convivència al carrer, com és el\ncas de les terrasses, per exemple, de manera que és prioritari trobar l'equilibri.\nAfegeix que és indispensable una nova política d'habitatge, per a la qual cosa cal\nplantejar-se, d'entrada, quin és el motiu pel qual no existeix a Barcelona un parc\nd'habitatge de lloguer a un preu adient. Avança que hi estan treballant, tot i que el\nprocés és llarg i que espera la col·laboració de tothom per bastir una política\nd'habitatge que doni resposta a la realitat del país, i que entre altes coses passa pe\nfet hi ha gent que no pot pagar els lloguers públics existents.\nAcaba la seva intervenció agraint novament els suggeriments de la Síndica, tot i\nque li fa avinent que és essencial saber què valen les coses abans de fer res, i que\nla pitjor política social és aquella que gasta allò que no té i que genera deutes que\nobliguen a prendre decisions que no són agradables per a ningú. Ratifica, per tant,\nque la contenció dels costos és essencial per al futur de la ciutat.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nEl President del Plenari expressa la satisfacció del consistori per l'assistència del\nSíndic de Greuges de Catalunya i de la resta de síndics i síndiques d'altres ciutats i\nentitats i, molt especialment, la intervenció de la Síndica de Greuges de Barcelona.\na) Despatx d'ofici\nEn compliment de l'article 63.1 del Reglament Orgànic Municipal, es comuniquen\nles resolucions següents:\n1. Decret de l’Alcaldia, de 21 de gener de 2013 (S1/D/2013), que crea la Taula\nMunicipal de Coordinació del Programa d’acció per a la implementació del Vehicle\nElèctric a Barcelona, fixa les seves funcions i determina la seva composició.\n2. Decret de l’Alcaldia, de 23 de gener de 2013 (S1/D/2013 137), que designa\nl’Im. Sr. Ricard Gomà Carmona membre de la Comissió de Presidència i Règim\nInterior i, la Ima. Sra. Isabel Ribas Seix membre de la Comissió de Seguretat i\nMobilitat, ambdós en substitució de la Ima. Sra. Elsa Blasco Riera.\n3. Decret de l’Alcaldia, de 29 de gener de 2013 (S1/D/2013 225), que designa\nels senyors Albert Vilalta i Cambra i Josep Ramón Ferrer i Escoda membres del\nConsell Rector de l’Institut Municipal d’Informàtica en substitució dels senyors\nEnric Lambies i Ortín i Lluís Olivella i Cunill.\n4. Decret de l’Alcaldia, de 29 de gener de 2013 (S1/D/2013), que delega en la\nComissió de Govern l’aprovació de les convocatòries per a l’atorgament de les\nsubvencions regulades per les Bases per a la realització de projectes, activitats i\nserveis de districte i de ciutat, aprovades per acord de la Comissió de Govern en\nsessió de 19 de desembre de 2012, que també delega la competència per aprovar\nles resolucions d’inadmissió de sol·licituds d’atorgament o denegació provisionals i\ndefinitives de subvencions, així com les possibles modificacions, en els\npresidents/es dels Consells de Districte i regidors/es de l’àmbit material objecte de\nsubvenció i, delega la resolució dels recursos que es puguin interposar contra les\nresolucions indicades en el primer tinent d’Alcalde.\n5. Decret de l’Alcaldia, d’1 de febrer de 2013 (S1/D/2013 220), que estableix els\ncriteris per a regular l’aplicació del catàleg de llocs de treball aprovat per acord del\nConsell Municipal en sessió plenària celebrada el 21 de desembre de 2012.\n6. Decret de l’Alcaldia, d’1 de febrer de 2013 (S1/D/2013), que delega\ntemporalment la signatura del regidor del Districte de l’Eixample, Im. Sr. Gerard\nArdanuy i Mata, que té conferida pels actes, acords i resolucions en l’exercici de\ntotes les funcions executives del Districte, per una banda, i l’assistència a les\nsessions de la Junta de Portaveus i del Consell Plenari del Districte, per altra,\ndurant el període d’absència per assumptes personals, en favor del Primer Tinent\nd’Alcalde, Im. Sr. Joaquim Forn Chiariello.\n7. Decret de l’Alcaldia, d’11 de febrer de 2013 (S1/D/2013), que nomena la Sra.\nÀngels Tomás Gonzalo membre del Consell Municipal del Districte de Gràcia en\nsubstitució del Sr. David Companyon i Costa.\n8. Decret de l’Alcaldia, d’11 de febrer de 2013 (S1/D/2013), que: delega en la\nComissió de Govern l’aprovació de la convocatòria i l’autorització de la despesa per\na l’atorgament de les subvencions regulades per les Bases per sol·licitar i atorgar\nsubvencions a les entitats dedicades a l’àmbit de cooperació internacional\naprovades per acord de la Comissió de Govern, en sessió de 9 de maig de 2012.\nDelega en el President de la comissió prevista en cada convocatòria la competència\nper dictar la resolució provisional i definitiva i altres situacions administratives de\nles subvencions de referència. Delega en el gerent de Recursos la competència per\na la disposició i obligació de les despeses derivades de l’atorgament de les\nsubvencions i la resolució de les modificacions substancials dels projectes\n\n2077\n\n\f2078\n\nGASETA MUNICIPAL DE BARCELONA\n\nNÚM. 15\n\nsubvencionats, i delega en el Director de Serveis de Solidaritat i Cooperació\nInternacional la competència per resoldre les reformulacions dels projectes\nsubvencionats.\n9. Decret de l’Alcaldia, de 13 de febrer de 2013 (S1/D/2013 400), que delega en\nl’Im. Sr. Antoni Vives i Tomàs, Tercer Tinent d’Alcalde, la resolució dels recursos\nadministratius que s’interposin contra els actes dictats per l’Im. Sr. Joaquim Forn i\nChiariello, en la seva qualitat de Regidor del Districte de l’Eixample.\n10. Decret de l’Alcaldia, de 13 de febrer de 2013 (S1/D/2013 630), que deixa\nsense efecte el decret de l’Alcaldia de 24 d’octubre de 2012 (S1/D/2013 3737) i el\ndecret de l’Alcaldia de 14 de gener de 2013 (S1/D/2013 39) en haver-se incorporat\nla Ima. Sra. Mercè Homs i Molist a totes les seves funcions desprès de la baixa per\nmaternitat.\n11. Decret de l’Alcaldia, de 19 de febrer de 2013 (S1/D/2013 467), que recull\ndiferents canvis en l’estructura organitzativa de la Gerència d’Hàbitat Urbà.\n12. Decret de l’Alcaldia, de 21 de febrer de 2013 (S1/D/2013 494), que adscriu\nla Direcció de Serveis d’Estudis i Avaluació, de la Direcció de Comunicació i Atenció\nal Ciutadà, a la Gerència adjunta de Projecte Estratègics.\n13. Decret de l’Alcaldia, de 21 de febrer de 2013 (S1/D/2013 499), que nomena\nvocal del Consell General del Consorci del Museu de Ciències Naturals de Barcelona\na la Sra. Margarita Tossas i Marqués en substitució de la Sra. Isabel Balliu i Badia.\n14. Decret de l’Alcaldia, de 22 de febrer de 2013 (S1/D/2013 517), que designa\nel Sr. Albert Vilalta Cambra membre del Consell d’Administració de Parcs i Jardins\nde Barcelona, Institut Municipal, en substitució del Sr. Vicente Guallart i Furió.\n15. Decret de l’Alcaldia, de 22 de febrer de 2013 (S1/D/2013 518), que designa\ncom a membre de l’Assemblea General del Consorci Agència Local d’Energia de\nBarcelona, en representació de l’Ajuntament de Barcelona, el Sr. Manuel Valdés\nLópez en substitució del Sr. Vicente Guallart Furió.\n16. Decret de l’Alcaldia, de 22 de febrer de 2013 (S1/D/2013 521), que renova\nla composició del Consell Consultiu de l’Hàbitat Urbà i designa el seus membres.\n17. Decret de l’Alcaldia, de 22 de febrer de 2013 (S1/D/2013 522), que proposa\na la societat Barcelona de Serveis Municipals, SA com a accionista de la societat\nTractament i Selecció de Residus, SA elevar a la Junta General de l’esmentada\nsocietat la designació del Sr. Albert Vilalta Cambra com a membre del Consell\nd’Administració de Tractament i Selecció de Residus, SA en substitució de la Sra.\nPilar Soldevila García.\n18. Decret de l’Alcaldia, de 22 de febrer de 2013 (S1/D/2013 524), que proposa\na la societat Barcelona d’Infraestructures Municipals, SA com a accionista de la\nsocietat Foment de Ciutat Vella, SA elevar a la Junta General de l’esmentada\nsocietat la designació del Sr. Albert Vilalta Cambra com a membre del Consell\nd’Administració de Foment de Ciutat Vella, SA en substitució del Sr. Vicente\nGuallart Furió.\n19. Decret de l’Alcaldia, de 22 de febrer de 2013 (S1/D/2013 523) que proposa\na la Junta General de la societat Barcelona Sagrera Alta Velocitat, SA la designació\ncom a representant d’aquest Ajuntament en el seu Consell d’Administració del Sr.\nJoan Llort Corbella en substitució de la Sra. Pilar Soldevila García.\n20. Decret de l’Alcaldia, de 25 de febrer de 2013 (S1/D/2013 632) que designa\nel Sr. Àngel Miret Serra, Gerent de Qualitat de Vida, Igualtat i Esports,\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nrepresentant de l’Ajuntament de Barcelona al consell social de la Universitat\nPompeu Fabra, en substitució de l’Im. Sr. Gerard Ardanuy i Mata.\n21. Decrets de l'Alcaldia, de 26 i 28 de febrer de 2013 (S1/D/2013), que aprova\nla liquidació del Pressupost de 2012 corresponent a l'Ajuntament i als OOAA.\n22. Decret de l’Alcaldia, de 27 de febrer de 2013 (S1/D/2013 633) que presenta\ndavant la Direcció General d’Administració Local les següents sol·licituds a la\nconvocatòria del Pla únic de obres i serveis de Catalunya (PUOSC) per al període\n2013-2016: Inversió en obres i serveis: Superfície plaça Isop; Manteniment:\nManteniment equips elevadors espais públics (escales mecàniques i ascensors).\n23. Decrets de l’Alcaldia, de 28 de febrer i 6 de març de 2013 (S1/D/2013 580 i\n641) que nomena com a Patrons de la Fundació Museu Picasso de Barcelona, les\npersones següents:\nIm. Sr. Jaume Ciurana i Llevadot\nSra. Marta Clari i Padrós\nSr. Josep Lluís Alay i Rodríguez\nSr. Llucià Homs i Capdevila\nSr. Joan Anton Sánchez\nSr. Jaume Alsina Oliva\nSra. Lourdes Cirlot Valenzuela\nSr. Fèlix Ibáñez Fanés\nSr. Joan Gaspar Farreras\nSr. Lluís Jou i Mirabent\nSr. David Madí Cendrós\nSra. Maite Ocaña Gomà\nSr. Joan Olivers i Bagués\nSr. Claude Ruíz Picasso\nSr. Xavier Vilató Ruiz\nSr. Ramon Massaguer i Meléndez\n24. Decret de l’Alcaldia, de 28 de febrer de 2013 (S1/D/2013 581) que nomena\ncom a Patró de la Fundació Barcelona Cultura al President de la Fundació\nCatalunya La Pedrera, Sr. Antoni Sansalvadó i Tribó, i deixa sense efecte el\nnomenament del President de Caixa d’Estalvis de Catalunya, Tarragona i Manresa,\ncom a Patró de la Fundació de 29 de març de 2011.\n25. Decret de l’Alcaldia, de 28 de febrer de 2013 (S1/D/2013 583) que cessa\ncom a Patró de la Fundació Barcelona Cultura al Conseller Delegat a Espanya de\nSiemens, SA, Sr. Francisco Belil i Creixell.\n26. Decret de l’Alcaldia, de 4 de març de 2013 (S1/D/2013 638) que crea la\nTaula de Coordinació amb l’Àrea Metropolitana, designa els seus membres, li\nassigna funcions i estableix les normes de funcionament.\n27. Decret de l’Alcaldia, de 4 de març de 2013 (S1/D/2013 626) que delega en\nla Gerent de l’Institut Municipal de Serveis Socials, la presidència de les Meses de\ncontractació corresponents del contracte que té per objecte el suport en el\ndesplegament de la Llei de promoció de l’autonomia personal i atenció a les\npersones en situació de dependència (mecanització de dades, validació de pia i\nformació), per un valor estimat total de 407.219,60 euros, IVA exclòs.\n28. Decret de l’Alcaldia, de 4 de març de 2013 (S1/D/2013 621) que delega en\nel vicepresident executiu de la Fundació Barcelona Cultura, Im. Sr. Jaume Ciurana i\nLlevadot, la representació d’aquesta en els actes legals i administratius necessaris\nque requereixi la constitució i posada en marxa de la Fundació Museu Picasso de\nBarcelona, en tant la seva condició de Patró Fundador junt amb l’Ajuntament de\nBarcelona.\n\n2079\n\n\f2080\n\nGASETA MUNICIPAL DE BARCELONA\n\nNÚM. 15\n\n29. Decret de l’Alcaldia, de 7 de març de 2013 (S1/D/2013 696) que assigna els\nllocs de treball, del vigent Catàleg de llocs de treball aprovat pel Plenari del Consell\nMunicipal de 21 de desembre, als empleats i empleades municipals que ocupen els\nllocs de Gerència i Direcció i de les Famílies de Guàrdia Urbana i Prevenció i\nExtinció, tal com es recull als annexos d’aquest Decret; que reconeix l’antiguitat,\nl’ocupació, la forma de provisió i el grau consolidat en els assignacions detallades\nen aquest Decret; que deixa a extingir els llocs de treball de Suport 4 ocupats per\nla categoria d’Agent de la Guàrdia Urbana i; que aplica el sistema retributiu\naprovat pel Plenari del Consell Municipal de 21 de desembre de 2012 als empleats i\nempleades que ocupen llocs de treball de Gerència i Direcció, i de les Famílies de\nGuàrdia Urbana i Prevenció i Extinció. Els canvis d’aquest decret es fan efectius\namb data 1 de gener de 2013.\nb) Mesures de govern\nMg Única. Contractació pública responsable amb criteris socials i ambientals a\nl'Ajuntament de Barcelona.\nLa Sra. Fandos, que presenta la mesura de govern, abans de referir-se al seu\ncontingut, agraeix l'assistència d'algunes persones que avui els acompanyen a la\ntribuna del públic, entre les quals la Sra. Maria Díaz, de Suara Cooperativa, la Sra.\nNekane Navarro, de l'associació Clúster Créixer, el Sr. Llorenç González,\nd'Iniciativa, el Sr. Ferran Capitán de l'associació Plataforma Educativa, el Sr. Julio\nMartínez de la Federació de Centres Especials de Treball i el Sr. Xavier Ferrer de\nDincat, juntament amb les entitats que han col·laborat molt activament per fer\npossible el canvi de paradigma de la contractació municipal que avui presenten\namb aquesta mesura.\nAssenyala que la mesura és fruit del treball de molts mesos d'entitats socials,\nempresarials, sindicals i de totes les àrees municipals, i fa avinent la seva\nsatisfacció personal perquè aquesta intensa col·laboració hagi servit perquè\nl'Ajuntament s'impliqui de ple en la contractació responsable.\nDit això, i atès que no parteixen de zero, recapitula que aquest ajuntament ha\nestat pioner en la inclusió de clàusules ambientals, d'ençà de 2001, i des del 2002\nincorporant clàusules socials als contractes i, tot i aquest bagatge previ, ara volen\nfer un pas més.\nPrecisa que la reserva social i el programa d'ajuntament sostenible no només es\nmantenen sinó que s'enforteixen, i s'avança cap a l'aplicació generalitzada de les\nclàusules socials i ambientals a les contractacions públiques, fent-ho mitjançant un\ninstrument legal que regularà el model de contractació responsable i el farà\nobligatori. Assenyala que aquest procés s'ha fet amb diàleg amb els agents socials\ni la creació d'un grup mixt de contractació responsable que ha permès establir\nquins són els col·lectius diana de l'àmbit social, sense oblidar en cap moment tots\nels criteris ambientals.\nRemarca que la comissió de contractació responsable, constituïda el 2009, i que\na petició del Grup d'UpB el 2012 es va reactivar, ha liderat el canvi de paradigma,\navançant més enllà de la reserva social, que fins ara abastava el compromís de fins\naproximadament cinc milions d'euros de reserva adreçats a centres especials de\ntreball i a empreses d'inserció laboral. En aquest sentit, el Grup d'ICV-EUiA va\ndemanar que el 2012 s'arribés als vuit milions d'euros, i de moment, només el\nprimer semestre, ja han arribat als onze milions de reserva social, fet que palesa\nque no només atenen les peticions, sinó que les superen.\nAixí, referint-se al canvi de paradigma que ha apuntat, assenyala que volen\nmaximitzar la inclusió de clàusules amb contingut social i ambiental en tota la\ncontractació municipal mitjançant la incorporació, de forma sistemàtica, criteris\nsocials i ambientals en les licitacions, de manera que permeti la incorporació al\nmercat laboral col·lectius amb dificultats especials. Precisa que això ho faran a\ntravés d'una instrucció municipal –que ja s'ha fet a mans dels grups municipals–,\nque haurà de passar per un procés de tramitació ja que es tracta d'un esborrany.\nAquest instrument es materialitza, en el capítol dels criteris socials, pels contractes\nreservats, que corresponen al que fins ara s'anomenava reserva social, de manera\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nque les entitats beneficiàries continuaran sent els centres especials de treball i les\nempreses d'inserció i entitats sense afany de lucre, la finalitat de les quals sigui la\nintegració laboral o social de persones en risc d'exclusió. Així, es manté un mínim,\ni no un màxim com fins ara, que es marcarà anualment.\nAfegeix que també posen com a condició la Llei d'integració social dels\nMinusvàlids (LISMI), que ja era obligatòria però només en el sentit de presentar un\ncompromís signat, mentre que ara hauran d'acreditar el seu compliment amb\ndocumentació, de manera que totes aquelles empreses que tinguin més de\ncinquanta treballadors hauran d'acreditar que almenys el 2% de la plantilla està\ncomposta per persones amb discapacitats.\nDestaca com a novetat l'establiment de la contractació de persones amb\nespecials dificultats d'inserció al mercat laboral, establint com a condició d'execució\nper a l'empresa adjudicatària, que la contractació d'almenys un 5% per sobre del\ntotal de la plantilla ha de recaure en persones en aquest col·lectiu. En el cas de\nsubcontractació d'empreses, s'han d'incloure les Empreses d'Inserció, Centres\nEspecials de Treball i s'estableix com a condició d'execució per a l'empresa\nadjudicatària la subcontractació d'almenys un 5% del pressupost d'adjudicació.\nQuant a la manera d'aplicar-ho, i a fi de no vulnerar la llei de contractes, s'inclou\nen els criteris d'adjudicació que l'objecte del contracte ha de ser el foment de\nl'ocupació de persones amb dificultats particulars en el mercat laboral. Remarca\nque, fent un pas més enllà, en els contractes de gestió de serveis de caràcter\nsocial o assistencial s'hi inclouen requisits de solvència tècnica de caràcter social,\nés a dir, que les empreses que s'hi presenten hagin d'acreditar que tenen\nexperiència en prestació de serveis o gestió de centres per a persones en situació\nd'exclusió.\nSubratlla que les condicions d'execució i els criteris d'adjudicació descrits seran\nincorporats preceptivament pels òrgans de contractació de l'Ajuntament de\nBarcelona, així com els seus organismes autònoms i empreses públiques, en tots\nels plecs de clàusules administratives, de manera que ja no es tracta només d'una\ndeclaració d'intencions o de bona voluntat política.\nPel que fa a la definició dels perfils de persones amb dificultats particulars\nd'inserció en el mercat laboral, una feina que descriu com a llarga i treballada en el\ngrup de contractació mixta, cita des de les persones perceptores de la renda\nmínima d'inserció, persones amb discapacitat, dones víctima de violència de\ngènere fins a persones internes en centres penitenciaris o amb drogodependències.\nArribada a aquest punt de la intervenció, la manca de temps impedeix la Sra.\nFandos continuar el seu parlament, i lamenta no haver pogut referir-se als criteris\nambientals en la contractació pública, que consten en el text de la mesura de\ngovern del qual disposen tots els membres de la cambra.\nLa Sra. Moraleda, en primer lloc, agraeix a la Sra. Fandos la presentació de la\nmesura de govern que, com ella expressava, referma el compromís d'aquest\najuntament amb la contractació responsable, i que es remunta al 2002, quan la llei\nencara no els acompanyava però existia voluntat política.\nAgraeix també la feina de la comissió mixta formada per agents socials, entitats\ni patronals, així com la de tot el personal de la casa que ha fet possible que avui\npuguin celebrar, després de l'inici dels primers treballs ara fa onze anys, el fet que\na dia d'avui existeixin mecanismes nous en favor de la contractació social i\nambiental que la dotin de força jurídica i vinculant que faran de Barcelona model a\nseguir, i destaca molt especialment la feina del Sr. Lesmes en aquest sentit.\nAssenyala que la presentació de la mesura de govern \"Contractació responsable.\nUn nou impuls de la contractació social i ambiental\" el desembre de 2008 tenia\ncom a objecte impulsar la contractació responsable tant des de la perspectiva\nsocial com des de l'ambiental, i que un dels seus propòsits principals era configurar\nBarcelona com una ciutat d'oportunitats i plantejar una via per a la incorporació al\nmón laboral de persones amb necessitat d'un acompanyament específic. Afegeix\nque també pretenia tenir en compte les polítiques afavoridores de la bona gestió\nambiental en les compres i els contractes d'aquesta administració. Destaca que\nincorporava tres elements nous en aquell moment: la reserva social, les clàusules\nsocials i ambientals i l'enfortiment de la contractació municipal com a palanca de\ncreació d'ocupació responsable. Ara, la presentació d'aquesta mesura de govern,\n\n2081\n\n\f2082\n\nGASETA MUNICIPAL DE BARCELONA\n\nNÚM. 15\n\nsignifica un nou pas endavant donant força vinculant a l'aposta de l'etapa anterior,\nde manera que des de la contractació municipal s'impulsa la creació d'ocupació,\nfent extensives les clàusules socials als grans contractes de l'Ajuntament, i les\nclàusules ambientals, els productes i els serveis identificats com a prioritaris.\nPosa de manifest que l'evolució dels imports de reserva social entre els anys\n2009 i 2011 demostra que ha tingut un increment de prop del 64%, un creixement\nque significa l'encert en l'impuls de la mesura i que la contractació social\nresponsable ha tingut una impregnació creixent en els òrgans de contractació\nd'aquesta administració. En aquest sentit, les dades de 2012 palesen que\nl'Ajuntament ha superat la previsió inicial àmpliament, arribant als onze milions\nd'euros el primer semestre del 2012.\nAddueix que, tot i que en la mesura s'explica que caldrà tot l'any 2013 per\ncomplir els tràmits legals que requereix donar una força inapel·lable a la instrucció,\nhi troben a faltar que no s'expliciti quin és l'objectiu d'enguany, ja que la crisi i les\nretallades estan posant el teixit associatiu i les empreses sense afany de lucre en\nrisc d'extinció, de manera que qualsevol mesura que acompanyi i estimuli el treball\nproductiu de persones amb dificultats d'inserció en el mercat ordinari és\nimprescindible i prioritari.\nDestaca que les polítiques d'austeritat que s'estan imposant arreu provoquen\nque molts col·lectius que requereixen protecció i acompanyament vegin perillar la\nigualtat d'oportunitats, tal i com fa uns moments posava en evidència la Síndica de\nGreuges. Així, les reduccions de les partides destinades a polítiques actives\nd'ocupació, o els plans d'ocupació obliguen les administracions a vetllar per la\ncohesió social a fi de prevenir i evitar situacions que portin a una societat dual que\ndeixi al marge els qui tenen més dificultats per competir.\nInsisteix que el paper de Barcelona en aquesta conjuntura és continuar enfortint\nles polítiques públiques, allò que el seu Grup sempre ha anomenat model\nBarcelona.\nLa Sra. Martín observa que d'ençà de la presentació de les primeres mesures de\ngovern en matèria social i ambiental, l'Ajuntament ha anat avançant per situar la\ncapacitat de la contractació municipal com a palanca de creació d'ocupació i de\nlluita contra l'atur en els col·lectius socialment més vulnerables, si bé a la pràctica\nla seva aplicació ha estat massa tímida.\nRemarca que el seu Grup sempre ha defensat la necessitat d'incentivar la\ninserció laboral de les persones amb discapacitats i en risc d'exclusió, i considera\nimprescindible fer un esforç per assolir la igualtat d'oportunitats, i ha estat aquests\ndarrers anys quan hi han insistit més atesa l'alarmant davallada de l'ocupació i de\nles oportunitats laborals.\nPosa en valor que la seva filosofia no ha quedat només en paraules, sinó que\nl'han traslladada als diferents àmbits de l'activitat municipal, com han posat de\nmanifest les seves al·legacions al compte general, el contingut del PAM alternatiu\nque van presentar en el tràmit d'informació pública, o mitjançant la presentació\nd'un prec a la comissió de Presidència i Règim Interior el febrer de 2012, a través\ndel qual es va aconseguir elevar la quantia mínima de l'import destinat a reserva\nsocial de 5 a 8 milions d'euros.\nDiu que, per tot plegat, valoren positivament aquest nou impuls de la\ncontractació responsable social i mediambiental, que converteix els instruments\nopcionals en la contractació en obligatoris. Fa avinent que aquest ambiciós canvi\npermetrà a aquesta administració incidir en l'augment de l'ocupació entre les\npersones més vulnerables, reduint a la vegada les desigualtats socials i millorar la\nprotecció del medi ambient.\nArribada a aquest punt de la seva intervenció, aprofita per agrair la feina de la\ncomissió de contractació responsable i la seva capacitat d'arribar a acords amb el\nsector, i afegeix l'aportació del Sr. Lesmes en aquesta mesura de govern.\nTot seguit, posa en relleu que en la implementació de la mesura no s'han de\ndeixar de banda les empreses, una part essencial del projecte, fet que porta a\ncontextualitzar el contingut de la mesura en la situació de crisi actual a fi de\nminimitzar les dificultats addicionals, sense perdre de vista els aspectes essencials\nque fonamenten la iniciativa que avui presenta el govern municipal i que\nagraeixen.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nReitera el convenciment del seu Grup quant a les possibilitats que ofereix\naquesta mesura, tot i que proposen un seguit de millores, entre les quals el\nrespecte al compromís assumit pel govern en acceptar el prec del seu Grup i que\nampliï l'import mínim a destinar a reserva social a 8 milions d'euros, atès que els 5\nmilions proposats signifiquen només el 3,5% de la contractació anual d'aquesta\nadministració. En segon lloc, demanen que es garanteixi que tots els col·lectius de\npersones amb dificultats d'inserció al mercat laboral no patiran greuges\ncomparatius entre uns i altres. En tercer lloc, demanen que abans de començar a\nimplementar la mesura es faci una campanya d'acompanyament i informació\nadreçada als òrgans de contractació, així com a tots els agents implicats a fi de\nfacilitar al màxim la seva resposta. Finalment, remarca la demanda d'acotar\nl'excepcionalitat en l'aplicació dels diferents instruments de la mesura perquè no\nesdevingui un calaix de sastre que impedeixi complir la finalitat social i els\nobjectius per als quals ha estat dissenyada.\nEl Sr. Gomà, d’entrada, agraeix als professionals i a les entitats que avui els\nacompanyen i al govern municipal la feina esmerçada en aquesta mesura.\nTot seguit, valora molt positivament l'existència mateixa de la mesura, que\nexpressa el compromís del govern municipal amb la contractació pública\nresponsable, alhora que també es felicita pel fet que es doni l'oportunitat de\ndebatre-la avui, ja que permet posar de manifest una qüestió que, tot i que pot\nsemblar molt tècnica, no n'és, ja que incorpora valors de fons i defineix molt\nencertadament alguns dels elements clau de les polítiques socials i ambientals.\nDestaca que la mesura es construeix a partir d'una trajectòria sòlida, però que\nencara té molt de recorregut de cara al futur. Cita, quant a la solidesa de la\ntrajectòria, elements com el programa \"Ajuntament més sostenible\" en l'àmbit\nambiental, instruments com la compra verda i l'ambientalització de contractes i\nobres, i en l'àmbit social, el programa de reserva social amb empreses d'inserció i\ncentres especials de treball, que el 2011 ja havia assolit la xifra de 7,5 milions\nd'euros.\nAixí doncs, considera molt adient que el pla de treball que desplega la mesura\nde govern arrenqui amb el compromís del manteniment i l'enfortiment dels\nprogrames \" Ajuntament més sostenible\" i el de reserva social.\nSubscriuen la proposta de la mesura de dotar l'Ajuntament amb un instrument\nglobal de contractació responsable, comú al conjunt dels agents municipals i\norientat a garantir la contractació i, per tant, la inserció laboral de persones en risc\nd'exclusió social, així com la incorporació de clàusules ambientals. Igualment,\ntambé comparteixen la idea que el potencial d'activació econòmica de l'Ajuntament\na través dels contractes d'obres i serveis s'ha de connectar a les polítiques socials i\nambientals, concretament els objectius d'inclusió laboral de col·lectius vulnerables,\ni la transició cap a la sostenibilitat.\nRatifica, en conseqüència, un sí inequívoc a les clàusules ambientals i socials en\nels grans contractes municipals, més enllà fins i tot de la reserva social.\nTanmateix, planteja un seguit d'aspectes des d'una perspectiva crítica amb la\nvoluntat de millorar la mesura. Així, diu que li sembla significatiu que no s'hi faci\ncap referència a la xarxa d'inserció laboral de l'Acord Ciutadà per una Barcelona\nInclusiva, que fins al 2011 va estar operant com a espai referent de participació en\nmatèria de contractació responsable, i consideren que fóra una bona manera\nd'enfortir aquesta xarxa i l'acord. En segon lloc, apunta, pel que fa al muntant de\nla reserva social, que l'experiència demostra que és superable i, per tant, que la\ngarantia de mínims es pot situar entre set i vuit milions d'euros; alhora que també\nconsideren necessari establir un objectiu percentual del volum de contractació\nglobal de l'Ajuntament, que es pot anar augmentant mentre avança la\nimplementació de la mesura.\nQuant a les condicions d'execució, addueix que els criteris de la LISMI són\nvinculants, atès que es tracta d'una llei que marca unes obligacions de mínim, i\nconsideren que l'Ajuntament s'hauria de plantejar anar més enllà del 2%.\nEn referència als perfils socials, considera que, en un context de retallada\nsalvatge de la renda mínima d'inserció, situar-los com a criteri prioritari implica un\nrisc objectiu d'excloure molts perfils vulnerables, com el d'aturats de llarga durada\n\n2083\n\n\f2084\n\nGASETA MUNICIPAL DE BARCELONA\n\nNÚM. 15\n\ni sense prestació, o famílies desnonades, que al seu parer haurien d'ocupar una\nposició prioritària entre els perfils.\nFinalment, pel que fa a les clàusules ambientals, posa de manifest que la\nmesura fa tres llistes pel que fa a la introducció d'aquests criteris amb els epígrafs\nprioritaris, específics i opcionals; en aquest sentit, consideren que les tres\ntipologies haurien de reduir-se a una de sola i garantir al màxim l'obligatorietat\ndels criteris ambientals.\nRecapitula, a tall de conclusió, la valoració positiva de la mesura, malgrat que hi\ntroben a faltar alguns elements innovadors i més ambiciosos.\nEl Sr. Laporta agraeix la presentació d'aquesta mesura, que va en la mateixa\nlínia que una proposició d'UpB, del novembre de 2011. Celebren, doncs, que ara es\npresenti aquest text que promou l'acció social i mediambiental en la contractació.\nIgualment, valoren el fet que inclogui elements cabdals com l'ocupació laboral, la\ninclusió social i la protecció del medi ambient, sobretot en els moments actuals de\ncrisi econòmica, en què les empreses pateixen i se'n ressent la productivitat,\ngenerant un cercle viciós que va contra l'economia del país, i a la qual cosa s'hi\nafegeix que les empreses d'inserció, amb la doble funció social i econòmica entrin\nen l'espiral a gran velocitat.\nConsideren que la mesura pretén millorar decididament la responsabilitat social i\nmediambiental en els processos de contractació i que, a la vegada, l'Ajuntament\nesdevingui un instrument de lluita contra l'atur entre els col·lectius socialment\nvulnerables.\nPosa en valor, també, que s'incrementi l'import destinat a la reserva social\nd'aquest ajuntament, dels organismes autònoms i de les empreses municipals que\ncontracten persones en risc d'exclusió social, que els criteris d'adjudicació\ndefineixen específicament incloent-hi les persones amb discapacitat física, les que\nperceben la renda mínima d'inserció, les persones aturades de llarga durada de\nmés de 45 anys, i els joves menors de 25 anys que no han estat escolaritzats.\nEntenen que aquestes definicions responen al principi d'igualtat d'oportunitats\ncom a element fonamental per a la cohesió i la justícia social, que és l'objecte de\nles empreses d'inserció. En aquest sentit, creuen que és essencial la consolidació\nd'aquestes empreses, que s'aconsegueix fent difusió de la seva doble funció social i\neconòmica, combinant la lògica empresarial amb les estratègies d'inserció\nsociolaboral de persones amb necessitats específiques. Destaca que l'activitat\neconòmica d'aquestes empreses es mou en el terreny de la producció de béns i la\nprestació de serveis en tots els àmbits del mercat; i entén que no se les ha\nd'afavorir de manera indiscriminada, sinó posar en valor aquesta doble funció a\nquè s'acaba de referir i que ultrapassa la mera producció de béns. Considera que\nl'administració, tal i com està fent, ha de fer costat a aquestes empreses perquè la\nseva tasca incideix molt directament en dos elements essencials de l'estat del\nbenestar com són l'ocupació laboral i la igualtat d'oportunitats.\nPer acabar, afegeix que, a més de les clàusules socials i mediambientals en la\ncontractació, s'haurien de tenir en compte les lingüístiques perquè és important\nimpulsar el català mitjançant la contractació en empreses locals i que subministren\nproductes de proximitat, cosa que afavoriria també la sostenibilitat i l'ocupació\nlocal.\nc) Informes\nPART DECISÒRIA / EXECUTIVA\na) Ratificacions\nb) Propostes d'acord\nCOMISSIÓ DE PRESIDÈNCIA I RÈGIM INTERIOR\n1. Ratificar el Decret d'Alcaldia, de 27 de desembre de 2012, pel qual es refonen\nen un text únic l'annex del Decret d'Alcaldia, de 15 d'octubre de 2012, esmenat\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nper Decret d'Alcaldia, de 23 d'octubre de 2012, sobre la nova regulació per\ncomplementar les prestacions econòmiques en situació d'incapacitat temporal de\ncontingències comunes.\nS’aprova el dictamen precedent amb l’abstenció dels Srs. Martí, Trullén, Carnes,\nColomé, Espriu i Escudé i les Sres. Escarp, Jaurrieta, Andrés, Moraleda i Díaz, dels\nSrs. Fernández Díaz, Mulleras, Villagrasa, Bolaños i Ramírez i les Sres. Esteller,\nMartín, Pajares i Casanova, i també dels Srs. Gomà i Mestre i la Sra. Sanz.\n2. Atorgar la Medalla d'Or al Mèrit Cívic a l'Associació de Veïns i Veïnes de Sant\nMartí de Provençals, que aquest any compleix el seu quarantè aniversari, com a\nreconeixement a la seva tasca per aconseguir millorar el barri i la qualitat de vida\ndels seus habitants.\nEl Sr. Freixedes presenta aquest punt de l'ordre del dia. Destaca que l'Associació\nde Veïns i Veïnes de Sant Martí de Provençals fa quaranta-un anys va començar\nuna trajectòria brillant de reivindicació dels drets dels residents del barri; un barri\nque es va començar a construir a finals dels cinquanta del segle XX amb el\nconcepte de barri dormitori a l'extraradi de la ciutat, i que gràcies a la feina de les\nadministracions, però sobretot per la lluita sostinguda dels veïns, s'ha aconseguit\nque esdevingui un barri amb una qualitat de vida envejable i que pot mirar\nqualsevol altre barri de la ciutat de tu a tu.\nRemarca que amb aquesta feina s'ha aconseguit passar d'un barri dormitori a un\non s'hi viu i s'hi conviu, on s'ha superat la manca de qualitat inicial dels carrers i\nles places aconseguint espais fruit de la lluita veïnal, com ara que la plaça dels\nPorxos fos una plaça i no pas un edifici de pisos de gran alçada, o la rambla de\nGuipúscoa, que s'inscriu en una altra consecució del barri com ha estat l'arribada\ndel metro, trencant d'aquesta manera l'aïllament que havia patit el barri fins\naleshores.\nAfegeix que estan treballant en l'àmbit dels equipaments; en aquest sentit,\nrecorda la lluita de l'Associació per transformar l'institut Gaudí, de la Secció\nFemenina de la Falange, en el primer centre cívic de Barcelona mitjançant una\nocupació cívica liderada per l'Associació amb altres entitats del barri.\nAcaba la seva intervenció esmentant el Sr. Manel Martínez, que ha liderat\nl'Associació des del primer moment.\nEl Sr. Escudé posa en relleu que la història de Sant Martí de Provençals seria\npràcticament impossible d'explicar sense l'Associació de Veïns i Veïnes i la figura\nde Manel Martínez com a president històric de l'entitat.\nFa avinent que, com a martinenc, ha viscut de primera mà la transformació del\nbarri i del Districte, i assenyala que els qui vulguin conèixer aquests quaranta anys\nd'història poden acudir al carrer d'Andrade 176, on qualsevol dels veïns els ho\npodrà explicar, alhora que convida a la lectura del llibre de Manel Martínez que\nrecull el que han significat els quaranta anys del barri i del Districte com a tal.\nAfirma que si hagués preguntat a Manel Martínez què era important dir en\naquesta intervenció, sap que la resposta hauria estat que li preguntés a l'Alcalde si\nha rebut la carta que li va enviar per preguntar pel nou equipament sociocultural i\ndemanar que comencin les obres; o que no s'adormin pel que fa a l'estació de\nl'AVE, que no es diu pas de La Sagrera, com tothom l'anomena, sinó La SagreraSant Martí; alhora que li feia saber que estan esperant la rehabilitació de la rambla\nde Guipúscoa.\nConsidera, doncs, que la transformació del barri de Sant Martí té com a\nprotagonistes els seus veïns i veïnes, que han aconseguit situar-lo a l'agenda\npolítica, i gràcies a això el barri no s'ha transformat en funció de la celebració de\ncap gran esdeveniment, sinó gràcies a la lluita i a la tenacitat veïnal que l'han\nconvertit, com diu Manel Martínez, en un barri normal, com qualsevol altre.\nAcaba la seva intervenció posant en relleu que Manel Martínez, que no deixa\nindiferent ningú, mai no ha abandonat la seva militància d'esquerra, però per\ndamunt de tot hi ha posat la seva militància pel barri i pel Districte.\nEl Sr. Fernández Díaz remarca que l'Associació de Veïns i de Veïnes de Sant\nMartí de Provençals ha estat una peça clau en la transformació del Districte; les\nseves reivindicacions i les seves propostes han aconseguit avenços importants per\n\n2085\n\n\f2086\n\nGASETA MUNICIPAL DE BARCELONA\n\nNÚM. 15\n\nal barri, entre els quals recorda l'eliminació de les barraques, els primers polígons\nd'habitatges, la rehabilitació de la plaça dels Porxos i dels edificis de la Seguretat\nSocial; o la construcció de diversos equipaments socials i de salut; també la millora\nde les infraestructures amb l'arribada de la línia 2 del metro, la reconversió del\ncarrer Guipúscoa en rambla o la semicobertura de la Gran Via, que va significar\nunir dues bandes del barri.\nAssenyala que en totes aquestes transformacions hi ha planat el treball conjunt\nde l'associació amb el govern de la ciutat, fos quin fos, i amb els grups municipals.\nPer tot plegat, el treball, la tenacitat i la capacitat de defensa dels interessos de\nSant Martí durant tants anys justifiquen plenament la concessió d'aquest guardó,\nuna decisió que el Grup del PP ratifica i que pren també en nom dels quinze mil\nveïns de Sant Martí que van votar-los en les darreres eleccions municipals.\nEl Sr. Mestre posa en relleu que el final del franquisme va comportar als barris i\nciutats del país l'autoorganització de la ciutadania per la millora de la qualitat dels\nbarris, de la qual cosa les associacions de veïns i veïnes en són un bon exemple.\nD'aquesta manera, els recuperats ajuntaments democràtics van trobar-hi un\nexcel·lent suport per emprendre els canvis necessaris per democratitzar l'espai\npúblic i convertir els barris en llocs on viure i conviure.\nEn aquesta línia, diu que l'Associació de Veïns i Veïnes de Sant Martí de\nProvençals no n'és una excepció; així, les lluites històriques pels habitatges del\nMontepío Textil o pel centre cívic Gaudí expliquen perfectament aquests orígens,\nperò també casen amb lluites més recents com el cobriment de la Gran Via o\nl'arribada de la línia 2 de metro, i actualment la lluita per l'equipament del centre\nsocial i cultural i l'estació La Sagrera-Sant Martí.\nAssenyala que la de Sant Martí de Provençals és una de les associacions veïnals\nhistòrica, però que ha sabut mantenir la raó de ser i la lluita malgrat el canvi del\ncontext històric i de la mateixa transformació del barri i de la ciutat. Ho ha fet\ncombinant denúncia i proposta, amb il·lusió i esmerçant-hi moltes hores, com\nexemplifica el seu president, el Sr. Manel Martínez, i tota la gent de la junta que al\nllarg dels anys han estat a peu de carrer sense defallir.\nAddueix que Barcelona té un deute amb les associacions veïnals que, com la de\nSant Martí, han estat essencials per a la Barcelona actual; i la ciutat les necessita\nperquè continuïn fent, com és el cas de la de Sant Martí, el paper de denúncia i de\nproposta. Tanmateix, fa notar que aquestes demandes s'han d'acompanyar amb el\nreconeixement i l'agraïment i, per aquest motiu, el seu Grup considera que\naquesta associació de veïns i veïnes és molt mereixedora d'aquesta medalla d'Or al\nMèrit Cívic que avui li atorga aquest Plenari.\nEl Sr. Portabella felicita l'Associació de Veïns i Veïnes de Sant Martí de\nProvençals per aquesta merescuda medalla d'or. Observa que, quan en aquest\nPlenari glossen entitats i personalitats singulars a les quals atorguen aquest\nguardó, poden fer un recorregut urbà, temàtic o de barri que els permet conèixer\namb més detall encara les aportacions que sorgeixen dels barris i del treball de la\nciutadania en la construcció de la ciutat. En aquest sentit, l'Associació de Veïns i\nVeïnes de Sant Martí de Provençals n'és un exemple clar en un barri que ha passat\nmoltes vicissituds, que es constitueix en el tardofranquisme, de manera que d'ençà\ndel seu origen ha tingut una actitud combativa i de despertar les consciències dels\nveïns i les veïnes per obtenir millor qualitat de vida al barri.\nPosa en valor les associacions veïnals, atès que sense la seva existència\nprobablement molts dels barris de la ciutat s'haurien convertit en barris dormitori,\nmentre que ara han passat a formar part plenament de la ciutat. De tota manera,\nadverteix que la feina mai no acaba i, per tant, a banda d'aquest reconeixement\nmerescut, els convida a continuar amb aquesta actitud reivindicativa i valenta,\ntransformadora, a fi de millorar la condició de vida dels veïns i veïnes, en aquest\ncas, de Sant Martí de Provençals.\nEl President del Plenari del Consell Municipal tanca els torns d'intervenció dient\nque és un honor poder anunciar que el Plenari ha acordat per unanimitat atorgar\naquesta medalla d'or al Mèrit Cívic a l'Associació de Veïns i Veïnes de Sant Martí de\nProvençals en el seu quarantè aniversari.\nS’aprova, per unanimitat, el dictamen en debat.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nCOMISSIÓ D'ECONOMIA, EMPRESA I OCUPACIÓ\n3. Resoldre les reclamacions presentades a la modificació de les ordenances\nfiscals núm.1.1, reguladora de l’Impost sobre Béns Immobles i núm.1.4,\nreguladora de l’Impost sobre Activitats Econòmiques, aprovada provisionalment pel\nPlenari del Consell Municipal l'1 de febrer de 2013, en el sentit de l’informe que\nobra en l’expedient; aprovar definitivament la modificació esmentada en el punt\nprimer; publicar aquest acord i el text íntegre de la modificació al Butlletí Oficial de\nla Província de Barcelona.\nS’aprova, per unanimitat, el dictamen precedent.\n4. 1r. Acordar provisionalment la imposició d’una taxa per la realització, a\ninstància de l’interessat, de proves de contrast per determinar els nivells d’alcohol,\nestupefaents, psicotròpics, estimulants o altres substàncies anàlogues, mitjançant\nanàlisi clínica de sang, orina o altres anàlegs, quan el resultat d’aquesta prova\nverifiqui que els nivells d’alcohol en sang sobrepassen els límits màxims permesos\nper a la conducció de vehicles o denoti que existeix una efectiva incorporació o\ningesta d’estupefaents o psicòtrops, estimulants o altres substàncies anàlogues;\n2n. Aprovar provisionalment, segons l’article 1r de l’Annex, i amb efectes a partir\nde 1 juliol de 2013, la modificació de l’Ordenança fiscal núm. 3.1, de taxes per\nserveis generals, per incorporar les disposicions reguladores de la taxa referida en\nl’anterior punt 1r; 3r. Acordar provisionalment la imposició d’una taxa per\nl’aprofitament especial del domini públic local constituït pels caixers automàtics\nd’entitats financeres situats en línia de façana; 4t. Aprovar provisionalment,\nsegons l’article 2n de l’Annex, i amb efectes a partir de 1 juliol de 2013, la\nmodificació de l’Ordenança fiscal 3.10, de taxes per utilització privativa del domini\npúblic municipal i altres prestacions de serveis, per incorporar les disposicions\nreguladores de la taxa referida en l’anterior punt 3r; 5è. Sotmetre els anteriors\nacords d’imposició i el text de les corresponents ordenances fiscals a informació\npública durant un període de 30 dies hàbils, comptadors des de l’endemà de la\nseva publicació al Butlletí oficial de la Província, dins dels quals els interessats\npodran examinar l’expedient i presentar les reclamacions que estimin oportunes; i\n6è Tenir per aprovades definitivament la imposició i les correlatives ordenances\nfiscals reguladores dels tributs esmentats en el supòsit que no es presentin\nreclamacions.\nLa Sra. Recasens observa que aquest acord significa el darrer pas formal de tot\nel que ja han tractat en comissió. En aquest sentit, recorda que l'octubre, quan el\ngovern municipal va plantejar les ordenances fiscals, ja incloïa les tres taxes que\nara els ocupen perquè entenia que aportaven equitat tributària i corresponsabilitat\nfiscal.\nIndica que juntament amb l'acord a què han arribat amb el Grup del PP per al\ndesbloqueig del primer paquet d'inversions per valor de 103 milions d'euros, també\nvan acordar la constitució d'aquestes taxes, que signifiquen justícia tributària i\ncorresponsabilitat fiscal.\nPrecisa que es tracta d'aplicar taxes als caixers automàtics en línia de façana i\nque, per tant, fan un aprofitament del domini públic, que en altres activitats sí que\nestava subjecte al pagament de taxa. Indica que segons la categoria fiscal del\ncarrer, els caixers automàtics –sis-cents a tota la ciutat– tributaran entre 133,61\neuros i fins a 668,05 euros, amb la qual cosa es preveu una recaptació aproximada\nde dos-cents mil euros anuals.\nEn referència a la taxa per realització de proves per a la determinació de la taxa\nde drogues o alcohol, diu que només la pagaran els ciutadans que s'hi sotmetin i\nsobrepassin els límits màxims permesos, i afegeix que preveuen que aquesta taxa\ngeneri uns ingressos d'1,5 milions d'euros, atès que no entraria en vigor fins al\njuliol, mentre que per al 2014 es preveuen recaptar per aquest concepte 3 milions\nd'euros.\nEl Sr. Carnes, després d'avançar que el seu Grup subscriu l'acord perquè\nconsidera important aplicar mecanismes que permetin consolidar els ingressos, fa\n\n2087\n\n\f2088\n\nGASETA MUNICIPAL DE BARCELONA\n\nNÚM. 15\n\navinent la preocupació del Grup Socialista per la possibilitat que les entitats tinguin\nla intenció de repercutir la taxa dels caixers automàtics en els clients.\nEl Sr. Mulleras posa de manifest que l'aprovació d'aquestes taxes demostra\nnovament que hi ha política fiscal més enllà de les ordenances fiscals, tal i com va\ndir el Sr. Fernández Díaz.\nRemarca que el seu Grup ja havia proposat aquestes taxes el desembre de l'any\npassat, malgrat que no va prosperar perquè no va obtenir el suport de cap grup\nmunicipal. Tanmateix, avui és possible gràcies a l'acord entre el Grup del PP i el\ngovern de la ciutat.\nPosa de manifest que els ingressos per la taxa de caixers automàtics, que grava\nl'ús que fan les entitats bancàries de la via pública, es destinaran a polítiques\nd'habitatge i lloguer social i al suport de la intermediació per possibles pèrdues de\nl'habitatge per desnonament.\nAssenyala que el seu Grup també ha aconseguit que es reformulés aquesta taxa\naugmentant-la d'un 25% respecte a la que es va presentar en les ordenances\nfiscals l'octubre de l'any passat.\nQuant a les taxes aplicables a les anàlisis d'alcoholèmia i al drogotest, indica que\nel seu Grup també ha demanat que es destinin a educació viària, programes de\nprevenció, eliminació de punts negres de la ciutat i ajuts socials, que també\ns'emmarquen en l'àmbit de la política social, amb una recaptació anual estimada\nper ambdós conceptes entorn dels tres milions d'euros.\nFinalment, fa avinent que el seu Grup posa novament la seva influència política\nal servei de la ciutat, perquè consideren que és possible una política fiscal més\njusta per a Barcelona.\nEl Sr. Mestre avança que el seu Grup s'abstindrà en aquest punt perquè,\nmalgrat que estan d'acord amb la taxa que es proposa per al contrast\nd'alcoholèmia i drogues, presentaran al·legacions a la que s'aplica als caixers\nautomàtics per aprofitament especial del domini públic local ja que no està d'acord\namb el factor corrector d'aprofitament proposat.\nAfegeix que a aquesta taxa ben bé se li podria aplicar la màxima clàssica que\n\"les victòries tenen mil pares\", ja que aquest avenç en la política fiscal municipal\nquant a les entitats bancàries també se l'atribueixen mil pares i alguna mare.\nAl fil d'això, recorda que el seu Grup va ser l'únic que en les al·legacions a les\nordenances fiscals del 2012, prorrogades actualment, va proposar que es\ncontemplés la creació d'aquesta taxa a les entitats bancàries, i que va ser\nestimada parcialment amb el compromís de fer-ne un estudi per incorporar-la a les\nordenances fiscals de 2013. Puntualitza que no diu això amb la voluntat de\npatrimonialitzar la proposta, sinó per posar les coses al seu lloc.\nFinalment, argüeix que caldria evitar determinades formulacions com la que\nacaba de fer el Sr. Mulleras en el sentit que a la taxa de caixers automàtics se li\npretén donar el caràcter d'una taxa finalista destinada a polítiques socials. Entenen\nque aquesta mena d'argumentacions traspuen un cert populisme en donar\nentendre que amb aquesta taxa, d'alguna manera, es castiga les entitats\nbancàries. Altrament, el seu Grup és del parer que la taxa és justa per ella\nmateixa.\nEl Sr. Portabella indica que el seu Grup votarà a favor de la imposició d'aquestes\ntaxes, i fa avinent que els sorprèn la relació perillosa entre CiU i el PP, atès que no\ndeixa de ser paradoxal que, d'una banda, el Grup del govern argumenti que\ngràcies a la col·laboració del Grup del PP han pogut establir aquestes taxes i,\naquest, d'altra banda, s'atribueixi l'amplitud de mires més enllà de les ordenances\nfiscals.\nRecorda, tanmateix, que el Consell de Ciutat va demanar la implantació de la\ntaxa dels caixers el 2011, mentre que el TS ja va dir que es podia aplicar el 2009.\nPer tot plegat, lamenten que s'hagi trigat tant a aplicar-la.\nQuant a la taxa per la prova de contrast d'alcohol i drogues, remarca que el\nreglament general de circulació permet demanar una segona prova si ha sortit\npositiu.\nLa Sra. Recasens observa, arran de la intervenció del Sr. Carnes, que no fóra\nlògic que les entitats bancàries repercutissin en els clients la taxa de caixers.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAdmet que el Grup d'ICV-EUiA ja va demanar la implantació de les taxes en les\nal·legacions a les ordenances fiscals per al 2013, tot i que com sap tothom les\nordenances del 2012 van ser prorrogades perquè no hi van donar suport cap dels\ngrups de l'oposició.\nEs felicita, tanmateix, per aprovació d'aquestes taxes per consens dels grups.\nEl Sr. Mulleras recorda que la recaptació per l'ús de l'Àrea Verda, quan en\naquest ajuntament governava el tripartit, la destinava al Bicing.\nPregunta, per acabar, per què, si des del 2009 es podia implantar la taxa de\ncaixers automàtics, no ho va fer el Grup d'ERC que llavors decidia les ordenances\nfiscals amb l'alcalde Hereu.\nEl Sr. Portabella replica que ja ho van proposar en el mandat anterior.\nS’aprova el dictamen en debat amb l’abstenció dels Srs. Gomà i Mestre i la Sra.\nSanz.\n5. Aprovar definitivament, com a patró de la Fundació Barcelona Zoo, l’acord\nadoptat pel Patronat de l'esmentada Fundació, en sessió del 10 de juliol de 2012,\npel qual es va acordar la modificació dels seus estatuts segons consta a l'expedient\nadministratiu annex.\n6. Autoritzar el Patronat Municipal de l'Habitatge a concertar préstecs\nhipotecaris, per un import màxim global de 35.500.000,00 euros, destinats a\nfinançar les obres de nous habitatges de les promocions Pere IV/Josep Pla, 455457/174-178 / Edificis E2,F1,F2 Bon Pastor III-lloguer / Edificis E2,F1,F2 Bon\nPastor III-venda en les condicions financeres que s'adjunten a l'annex, en\nsubstitució de l’autorització aprovada amb la mateixa finalitat pel Plenari del\nConsell Municipal del 23 de desembre de 2011 (Exp. F-1119).\nS’aproven, per unanimitat, els dos dictàmens precedents.\n7. Declarar l’extinció del dret de superfície constituït a favor de l’Institut Català\ndel Sòl (INCASOL) per acord d’aquest Plenari en sessió de 29 de maig de 2009,\nrespecte de la finca de propietat municipal situada en la carretera de Ribes núms.\n53-65, per a la construcció i gestió d’habitatges dotacionals per a joves i gent gran\nen règim de lloguer, d’acord amb la sol·licitud de l’Àrea d’Hàbitat Urbà de 9 de\nmaig de 2012.\nEl Sr. Vives indica que aquest punt es refereix a una extinció del dret de\nsuperfície a favor de l'Institut Català del Sòl a causa de la seva incapacitat per\nexecutar el projecte, i que, per aquest motiu, retorna a l'Ajuntament. Observa que\naquest fet reflecteix plenament la situació financera en què es troba l'Incasol.\nLa Sra. Escarp avança que el seu Grup votarà a favor de l'extinció del dret de\nsuperfície, entre altres motius perquè és positiu per garantir el retorn a la ciutat\nd'allò que li pertany.\nTanmateix, fa avinent que la Generalitat en aquest cas abandona un projecte\nimportant, l'anomenat Porta Trinitat, que incloïa 170 habitatges per a gent jove, i\nde tutelats per a gent gran, amb equipaments a les plantes baixes com ara un\nespai jove, un aparcament i espais per a entitats.\nConfia, doncs, que amb aquest retorn el govern municipal abordi un projecte per\na aquest espai més definitiu que no pas el provisional que han pactat amb el PP\nper invertir-hi.\nLa Sra. Casanova posa de manifest que, aquest, és un nou cas d'incompliment\nper part de la Generalitat amb Barcelona, atès que la ciutat no podrà disposar dels\nhabitatges de protecció oficial per a joves i gent gran al barri de Trinitat Vella. Així,\nmalgrat que l'Ajuntament va constituir un dret de superfície a favor de l'Incasol el\nmaig de 2009, amb caràcter gratuït i valorat en 15,3 milions d'euros, i es va\nincloure el projecte en el Pla d'habitatge 2004-2010, ara es troben amb un solar\nque no ha tingut cap ús durant tots aquests anys, i la necessitat de trobar un nou\noperador que pugui construir i gestionar la promoció d'habitatges de protecció.\nConclou, per tant, que la Generalitat ha fet perdre quatre anys als veïns de\nTrinitat Vella amb un projecte d'equipament social, i avança que el Grup del PP\ns'abstindrà.\n\n2089\n\n\f2090\n\nGASETA MUNICIPAL DE BARCELONA\n\nNÚM. 15\n\nS’aprova el dictamen en debat amb l’abstenció dels Srs. Fernández Díaz,\nMulleras, Villagrasa, Bolaños i Ramírez i les Sres. Esteller, Martín, Pajares i\nCasanova.\n8. Acceptar la renúncia formulada pel Consell de Direcció del Consorci Casa de\nles Llengües al dret de superfície atorgat per l’Ajuntament de Barcelona, per un\ntermini de setanta-cinc anys i amb caràcter gratuït, respecte a les finques E-8, E-4\ni E-5, situades dins l’àmbit de l’antic complex industrial de Can Ricart, per a la\nubicació de la infraestructura cultural, de serveis i museogràfica de la Casa de les\nLlengües, formalitzat en escriptura pública atorgada davant el notari de l’Il·lustre\nCol·legi de Notaris de Catalunya, Miguel Álvarez Ángel, l’1 d’abril de 2009, amb el\nnúm. 648 del seu protocol; declarar l’extinció del dret de superfície constituït per\nrenúncia del Consorci Casa de les Llengües; retornar a favor de l’Ajuntament de\nBarcelona totes les edificacions i instal·lacions, sense que s’hagi de satisfer cap\nindemnització o compensació de qualsevol classe; formalitzar l’extinció del dret de\nsuperfície en escriptura pública i inscriure-la en el Registre de la Propietat.\nEl Sr. Ciurana informa que amb aquest acord s'accepta la renúncia formulada\npel Consorci Casa de les Llengües al dret de superfície a Can Ricart i, en\nconseqüència, el retorn a aquest ajuntament de les edificacions i instal·lacions,\namb totes les millores que s'hi hagin pogut fer, i que no generen cap indemnització\no compensació, sinó que la comissió liquidadora, fins i tot, va acordar establir una\nquantitat per acabar de consolidar l'edifici existent.\nLa Sra. Escarp fa notar que aquest punt és molt similar a l'anterior i, per tant, és\nla demostració que la Generalitat abandona la ciutat, en aquesta ocasió amb un\nprojecte cultural com el de la Casa de les Llengües que, atès l'àmbit on estava\nubicat, encara fa més difícil buscar-hi un projecte nou. De la mateixa manera que\nes posa en evidència que l'Ajuntament no ha sabut defensar davant del govern de\nla Generalitat el manteniment del projecte.\nAdmet, tanmateix, que aquesta vegada sí que han arribat a cobrar 260.000\neuros per a tasques de consolidació i seguretat, de la qual cosa se'n felicita.\nAfegeix que a la comissió de Cultura, Creixement, Creativitat i Innovació se'ls va\ndir que s'aportaria un informe de l'ICUB, que no consta a l'expedient.\nConfirma, per acabar, el vot favorable del seu Grup amb el mateix argument\nque ha expressat en el punt anterior, en el sentit que és millor que aquest\nequipament retorni a la ciutat que no pas que es perdi.\nLa Sra. Esteller recorda que el Grup del PP, l'octubre de 2008, es va oposar a\nl'aprovació de l'atorgament d'aquest dret de superfície perquè trobava\ndesproporcionat el projecte, i que no era convenient que l'Ajuntament cedís el\nsolar per catorze milions d'euros.\nPosa en relleu que el temps els ha donat la raó; així, l'octubre, en comissió van\ndemanar la dissolució d'aquest dret de superfície tenint en compte els\nincompliments i l'envergadura del projecte; i precisa que ha rebut una inversió del\nministeri d'Indústria de vint-i-dos milions d'euros en concepte de projectes\nlingüístics i arquitectònics. Per tant, afirma que no entenen com és que l'edifici\nestà en l'actual situació després de tota la inversió que ha rebut, i sobre la qual\nningú els n'ha donat cap explicació.\nEntén, però, que la qüestió és en quines condicions es torna l'edifici, i recorda\nque el Sr. Ciurana va dir que no acceptaria una devolució sense que estigués\nconsolidat, i que el cost de fer-ho era de 3,8 milions d'euros. Tanmateix, ara el\nretornen amb una inversió feta de 2,8 milions d'euros, als que cal sumar-hi els\n260.000 euros que transfereix el consorci per acabar la consolidació de l'edifici.\nEn aquest sentit, pregunta al Sr. Ciurana si ja està plenament consolidat o\nencara resta alguna tasca per fer, ja que segons els comptes falta un milió d'euros.\nAdverteix que no poden acceptar que no els tornin l'edifici en condicions i, per\naquest motiu, demana al Sr. Ciurana que els reti comptes del destí dels recursos\naixí com del cost afegit per a l'Ajuntament en cas que s'hagi de consolidar l'edifici.\nEl Sr. Mestre lamenta profundament en nom del seu Grup que el govern de la\nGeneralitat decidís dissoldre el Consorci Casa de les Llengües, i que el govern\nmunicipal acceptés acríticament la renúncia a un projecte molt necessari,\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nespecialment en el moment actual, que singularitzava Barcelona com a capital d'un\nmón plurilíngüe i amb gran diversitat cultural.\nReplica que no els serveixen els arguments purament econòmics per justificar la\nmarxa enrere del projecte que esgrimeix el govern de la Generalitat i, també, el\nmunicipal que, altrament, sí que troben recursos per a altres projectes. Consideren\nque el projecte de la Casa de les Llengües s'hauria pogut reformular i abaratir\nsense haver de prescindir-ne, i estan convençuts que ha acabat així per raons\npolítiques.\nAtesa la situació, però, entenen que l'única solució és que l'Ajuntament recuperi\nla titularitat dels espais cedits al consorci Casa de les Llengües al recinte de Can\nRicart i, per això, s'abstindran.\nManifesta, per acabar, que resten a l'espera que el govern municipal plantegi\nquin ús alternatiu i útil per a la ciutat pensa donar al recinte de Can Ricart, alhora\nque li demana que perseveri per garantir la preservació del patrimoni industrial de\nla ciutat.\nEl Sr. Portabella s'afegeix a l'abstenció perquè el Grup d'UpB no està d'acord\namb la renúncia de la Generalitat de tirar endavant un projecte que valoraven molt\npositivament, amb l'acceptació sense cap valoració crítica per part de\nl'Ajuntament.\nRemarca que la Casa de les Llengües hauria donat capitalitat mundial a\nBarcelona, ja que no existeix cap centre al món adreçat a la diversitat cultural i\nBarcelona està en disposició d'explicar-ho adequadament. A més, també creu que\ns'ha de posar en valor que aquest centre hauria servit, a més, per recuperar un\npatrimoni industrial rellevant que ara com ara està en entredit.\nEl Sr. Ciurana aclareix, pel que fa als arguments en contra d'aquest punt en\nbase a la bondat del projecte Casa de les Llengües, que allò prioritari és preveure\nque existeixen els recursos per tirar-ho endavant. En aquest sentit, recorda que el\ngovern tripartit de la Generalitat va emprendre aquest projecte sense tenir\nrecursos assignats.\nConclou, per tant, que cal establir prioritats per esmerçar-hi els recursos.\nQuant a la inversió que ha fet Gisa en el recinte de Can Ricart a fi de consolidar\nles edificacions, informa que té una valoració de 2,6 milions d'euros, i es va\nacordar que per acabar-les de consolidar en calien 260.000 més. Per tant,\nl'Ajuntament no hi ha d'invertir recursos fins que no se'n decideixi l'ús futur, sobre\nel qual anuncia que estan mantenint converses amb la UB, que té un interès\nevident per aquest espai.\nPel que fa a la preservació del recinte industrial, recorda que té la mateixa\nqualificació que el monestir de Poblet, de manera que no cal que es preocupin.\nS’aprova el dictamen en debat amb l’abstenció dels Srs. Gomà i Mestre i la Sra.\nSanz, i també dels Srs. Laporta i Portabella.\nCOMISSIÓ D'HÀBITAT URBÀ I MEDI AMBIENT\n9. Estimar el recurs, presentat el 18 de gener de 2012 per Regesa, contra la\nresolució de l’Alcaldia per Decret de 7 de novembre de 2011, ratificat pel Plenari\ndel Consell Municipal de 30 de novembre de 2011, atès que l’arquitecte del\nDepartament d’Edificació, el 15 de març de 2012, ha informat que la construcció\n66 aparcaments per a cotxes vinculats als habitatges de protecció pública, situats\na la plaça Alfonso Comín, núm. 11, també compleixen les consideracions\nestablertes per l’Ordenança Fiscal 2.1 de l’any 2006, epígraf:1. a) 3,\n(construccions, instal·lacions o obres que s’executin per iniciativa pública o\nprivada, destinades a habitatge protegit - 95%) per tal de quantificar la bonificació\ncorresponent.\n10. Ratificar el Decret d'Alcaldia pel qual es concedeix a Regesa una bonificació\ndel 95% (que suposa la bonificació de 8.635,88 euros, corresponent a 1.907,23\nm2, que és únicament i exclusivament la superfície dels 66 aparcaments per a\ncotxes vinculats als habitatges de protecció pública) situats a la plaça Alfonso\nComín, núm. 11, sobre la part de la quota inicial de l’impost de construccions,\n\n2091\n\n\f2092\n\nGASETA MUNICIPAL DE BARCELONA\n\nNÚM. 15\n\ninstal·lacions i obres, (calculada sobre el pressupost inicial de l'obra), respecte a la\nllicència atorgada per resolució de 25 d'abril de 2006, pel Primer Tinent d’Alcalde i\nPresident de la Comissió d’Urbanisme Infraestructures i Habitatge, atès que\nreuneix les condicions establertes en l’article 7è de l’Ordenança Fiscal 2.1 de l’any\n2006, epígraf: 1. a) 3 (obres, construccions i instal·lacions que s’executin per\niniciativa pública destinades a habitatge protegit), i aplicar el mateix tipus de\nbonificació al cost total de l’obra que resulti de la inspecció final de l'obra;\ncondicionar l'eficàcia de l’anterior acord, a l’estimació del recurs de reposició\npresentat el 18 de gener de 2012 per REGESA contra la resolució de l’Alcaldia per\nDecret de 7 de novembre de 2011, ratificat pel Plenari del Consell Municipal, de 30\nde novembre de 2011; donar trasllat a la Direcció de Serveis d’Inspecció\nd’Hisenda, als efectes procedents.\nS’aproven els dos dictàmens precedents amb l’abstenció dels Srs. Fernández\nDíaz, Mulleras, Villagrasa, Bolaños i Ramírez i les Sres. Esteller, Martín, Pajares i\nCasanova.\nDistricte de Sants-Montjuïc\n11. Aprovar definitivament, de conformitat amb l'article 68 de la Carta Municipal\nde Barcelona, la Modificació puntual del Pla de millora urbana del sector 8 de la\nMarina de la Zona Franca, d’iniciativa municipal, amb les modificacions a què fa\nreferència l’informe de la Direcció de Serveis de Planejament; i resoldre les\nal·legacions presentades en el tràmit d’informació pública de l’aprovació inicial, de\nconformitat amb l’informe de la Direcció de Planejament de valoració de les\nal·legacions; informes, tots dos, que consten a l’expedient i a efectes de motivació\ns’incorporen a aquest acord.\nEl Sr. Vives apunta que es tracta d'una delimitació de polígons d'actuació\nurbanística –PAU– d'execució diferenciada en el temps; el PAU 1 inclou la majoria\nde sòls públics i el PAU 2 la majoria de privats. Subratlla que es delimiten ambdós\npolígons a fi de no condicionar-los; en aquest sentit, indica que gairebé el 85% del\nsòl correspon a l'ajuntament de Barcelona, cosa que permetrà activar\nimmediatament la urbanització.\nLa Sra. Escarp manifesta el vot favorable del Grup Socialista, i remarca que la\nconcentració de sòl públic en un dels polígons pot contribuir a tirar endavant els\nhabitatges.\nS’aprova, per unanimitat, el dictamen en debat.\nDistricte d'Horta-Guinardó\n12. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic per a la concreció dels usos dels nous\nequipaments (7a) i l’ordenació de les edificacions i volumetries en l’àmbit del\nrecinte de la Fundació Privada de l’Hospital de la Santa Creu i Sant Pau, promogut\nper la Molt Il·lustre Administració, Fundació Privada de l’Hospital de la Santa Creu i\nSant Pau, amb les modificacions a què fa referència l’informe de la Direcció de\nPlanejament; i resoldre les al·legacions presentades en el tràmit d’informació\npública de l’aprovació inicial, de conformitat amb l’informe de la Direcció de\nPlanejament de valoració de les al·legacions; informes, tots dos, que consten a\nl’expedient i, a efectes de motivació, s’incorporen a aquest acord.\nDistricte de Nou Barris\n13. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic per a la regulació de l’equipament situat a\nla carretera Alta de les Roquetes, núms. 328-338, per ubicar-hi l’Escola de Circ\nRogelio Rivel, d’iniciativa municipal, amb les modificacions a què fa referència\nl’informe de la Direcció de Planejament; i resoldre les al·legacions presentades en\nel tràmit d’informació pública de l’aprovació inicial, de conformitat amb l’informe de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nl’esmentada Direcció, de valoració de les al·legacions; informes, tots dos, que\nconsten a l’expedient i a efectes de motivació s’incorporen a aquest acord.\nDistricte de Sant Martí\n14. Aprovar definitivament, de conformitat amb l'article 68 de la Carta Municipal\nde Barcelona, la Modificació del Pla especial de l’àmbit de l’església de Sant\nFrancesc d’Assís, Centre d’Estudis Voramar, situat al carrer de Ramon Turró, núms.\n128-132, promoguda per Fundació Privada Voramar.\n15. Aprovar definitivament, de conformitat amb l'article 68 de la Carta Municipal\nde Barcelona, el Pla especial integral per a la regulació de la Torre de les Aigües\ndel Besòs i la Casa de les Vàlvules a la plaça de Ramon Calsina, d’iniciativa\nmunicipal (Institut Municipal de Cultura de Barcelona).\nS’aproven, per unanimitat, els quatre dictàmens precedents.\nCOMISSIÓ DE QUALITAT DE VIDA, IGUALTAT, JOVENTUT I ESPORTS\n16. Aprovar el Pla d’Adolescència i Joventut de l’Ajuntament de Barcelona 20132016.\nEl Sr. Blasi presenta el punt d'aprovació del nou Pla d'Adolescència i Joventut\n2013-2016, assenyalant que té com a punt de partida el pla 2006-2010; així, amb\nels recursos de què disposaven i la voluntat de mà estesa i de col·laboració, es va\nfer un plantejament d'elaboració del pla, emmarcant-lo en un àmbit de treball\ndistribuït en tres comissions, una d'assessora, una de redactora i una de tècnica, a\nbanda de la participació dels grups municipals en el vessant polític.\nAprofita per agrair la tasca de David Brunet, en qui va recaure la coordinació, i\nla de tots els altres membres de CJB, especialment a Albert i Eduard i de\nl'expresident Pau González, que han col·laborat en la redacció del pla. També\nagraeix la tasca inestimable de la Direcció d'Adolescència i Joventut, especialment\nla de Ramon Morell.\nDestaca que durant el procés s'han intentat suplir algunes de les mancances que\nhan anat sorgint amb el temps a fi que el pla fos el millor possible. Igualment,\nrecorda que ja es va dir que s'elaborava un pla marc, genèric, que intentava\nbuscar el màxim consens possible i que es desenvoluparia amb accions anuals i\namb partida pressupostària.\nEsmenta, entre els objectius del Pla d'Adolescència i Joventut, la creació de\nsinergies i complicitats a fi d'afavorir solucions a les necessitats juvenils en matèria\nde formació, ocupació, habitatge, associacionisme o lleure; generar canals per\npromoure i fer visibles les inquietuds i les propostes juvenils, posant atenció\nespecial en la franja adolescent per dotar-la d'un reconeixement equiparable a la\nresta de la ciutadania; i abordar transversalment i de manera integradora la\ndiversitat cultural i d'orígens de l'adolescència i la joventut de la ciutat.\nAfegeix que també plantegen un treball transversal amb tots els sectors\nimplicats a fi de garantir que les polítiques de joventut tindran repercussió\nnecessària i una resposta coordinada en el marc de polítiques de la ciutat.\nPrecisa que el Pla s'estructura en set eixos prioritaris, vint objectius i vint\nmesures. Així, pel que fa als eixos, indica que són, en primer lloc, la cohesió social\ni equilibri territorial; en segon lloc, l'educació i la formació; un tercer eix que ateny\na l'ocupació, com una de les principals problemàtiques dels joves; el quart eix fa\nreferència a l'habitatge; el cinquè a la salut; el sisè afecta l'enfortiment de la\nparticipació i l'associacionisme; i, finalment, el setè eix s’emmarca en els àmbits de\nla cultura, l'oci i el consum.\nLa Sra. Jaurrieta dóna la benvinguda al nou president del Consell de la Joventut\nde Barcelona, el Sr. Albert Claret, i a les persones del secretariat que avui\nl'acompanyen.\nTot seguit, agraeix la tasca de les comissions assessores i tècniques en\nl'elaboració del Pla, i destaca la voluntat negociadora del govern municipal, que\n\n2093\n\n\f2094\n\nGASETA MUNICIPAL DE BARCELONA\n\nNÚM. 15\n\npersonalitza en el Sr. Blasi, al llarg de l'elaboració del pla, així com per l'acceptació\nd'algunes de les esmenes presentades pel seu Grup.\nDit això, observa que el resultat final de tot el procés és un pla genèric en\nexcés, el menys ambició i concret que mai ha tingut aquest ajuntament.\nRecapitula que el 1985 va néixer el primer Pacte Jove de Barcelona, i des de\nllavors ençà s'han anat elaborant diversos plans, cadascun dels quals amb un tret\ndistintiu que li conferia personalitat. Així, durant els vuitanta, les polítiques de\ntransversalitat eren el motor; els noranta, la descentralització en els Districtes va\nsignificar un canvi important; la primera dècada del dos mil, l'accent es va posar\nen les polítiques afirmatives, que parlaven en positiu de la condició de joventut.\nPer tant, amb aquest nou pla s'obria l'oportunitat de fer bandera d'allò que més\npreocupa la gent jove actualment i que és l'ocupació. Remarca, en aquest sentit,\nque Barcelona s'acosta al 50% d'atur juvenil, una dada històrica, que dobla la\nmitjana europea, quan només fa cinc anys n’estava per sota. Així, Barcelona\nconvergeix amb Catalunya i amb Espanya quant a la taxa d'atur juvenil.\nEn aquest context, en l’últim moment, s’incorporen al pla algunes mesures del\nPla de xoc sobre atur juvenil que es van aprovar en un Plenari extraordinari no fa\nni dos mesos. Recorda que en aquella sessió es va aprovar destinar prop de\ncinquanta milions d'euros durant el proper trienni a l'atur juvenil, a la qual cosa\ns'afegeixen els dos milions d’euros adreçats a polítiques ocupacionals que,\ncoincidint amb el Consell de la Joventut, consideren que és una dotació escassa.\nPer tot plegat, al·lega que no poden atorgar un vot favorable al Pla, necessari\nper a la ciutat, però no suficient, motiu pel qual s'abstindran.\nLa Sra. Pajares reconeix, en nom del Grup del PP, algunes millores respecte al\npla anterior, malgrat que no signifiquen un canvi veritable quant a determinades\nvisions que impregnaven els plans anteriors.\nConsidera que era indispensable canviar i adequar a la realitat actual els\nproblemes reals dels joves; calia adaptar-lo a la conjuntura de crisi econòmica\ndemolidora, amb unes repercussions molt negatives en la gent jove.\nAssenyala que el seu Grup era del parer que el Pla havia de tenir com a eix bàsic\nel de la formació i ocupació a fi d'arribar a l'emancipació i, malgrat que així apareix\nen el document, entén que el trasllat a la realitat és molt diferent; hi troben a\nfaltar, tot i les bones intencions, respostes i solucions concretes a banda de\nclaredat a l'hora d'establir prioritats.\nPosa de manifest que en el pla no es parla, tot i les esmenes presentades pel\nseu Grup en aquest sentit, de llibertat, d'esforç i d'integració. Altrament, es\ncontinua partint d'una visió paternalista, basada en el bonisme de l'esquerra, i\npregunta al Sr. Blasi per quin motiu no parlen de convenis en comptes de\nsubvencions; per què repeteixen contínuament els termes multiculturalitat, cultura\nde la pau però, en canvi, obvien esmentar els d'integració, civisme o convivència.\nEn aquest sentit, demana si realment resulta tan difícil que als joves se'ls\nreconegui per allò que són i no pas pel que alguns volen que representin.\nPosa de manifest que el seu Grup ha demanat el replantejament del Pla\nd'equipaments juvenils, atès que la crisi econòmica obliga les administracions\npúbliques a prioritzar i optimitzar els recursos públics ja que no són il·limitats, i\nposa com a exemple el govern d'Espanya que, conscient de la situació en què es\ntroben més d'un milió de joves, va presentar dimecres passat un pla de xoc dotat\namb 3.500 milions d'euros.\nPer tot plegat, anuncia l'abstenció del Grup del PP, i afegeix que fiscalitzarà la\nfeina de la regidoria del Sr. Blasi.\nFinalment, agraeix la seva tasca a totes les persones que han format part de les\ncomissions, les aportacions de les entitats i, molt especialment, als membres de\nNoves Generacions del PP i als assessors dels Grups que han col·laborat en\nl'elaboració del Pla.\nLa Sra. Sanz, en primer lloc, agraeix a la regidoria d'Adolescència i Joventut\nl'elaboració del nou pla, així com l'actitud del regidor i del seu equip; igualment,\nagraeix la col·laboració per la Comissió assessora del Pla i, sobretot, la implicació\ndes de bon principi del CJB en l'elaboració del Pla, i que ha demostrat la seva\ncorresponsabilitat amb les polítiques de joventut de la ciutat. Igualment, aprofita\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nper donar la benvinguda al seu nou president, Albert Claret, i al representant del\nsecretariat, Eduard Fernando que avui els acompanyen.\nEntén que la participació del moviment associatiu ajuda a trencar amb\nl'estereotip d'una suposada apatia política de les persones joves, atès que\ndemostra que la gent jove s'implica, participa i construeix ciutat; i rebat la idea\nque passi de tot, menys encara quan allò que li afecta directament es posa en\ndebat i els fa posicionar-se.\nConstata, tanmateix, que lamenten el trencament amb el bagatge que es va\niniciar els anys vuitanta amb les polítiques de joventut. Fa notar que avui\ns'aprovarà el pla jove amb menys suport de tota la seva història, cosa que palesa,\nen primer lloc, que el pla erra en separar les línies estratègiques de les accions que\nles han de desenvolupar, cosa que l'afebleix globalment. Tampoc no entenen que\nnomés s'estableixin accions per al 2013, atès que si l'objectiu és assolir\nl'emancipació juvenil caldria saber quines accions hi ha previstes en aquest sentit\nfins al 2016, fet que no impedeix actualitzar anualment les accions, sinó definir\nuna estratègia i establir un horitzó i saber com s'hi vol arribar.\nAddueix que allò que realment desprèn el Pla és que s'hi ha invertit molt\nd'esforç per donar informació, però ben poc en pensar quines propostes permeten\ndonar resposta a la problemàtica de la gent jove i facilitar la seva emancipació.\nConclou que, davant d'un context desolador, el Pla, de la mateixa manera que\nles mesures a què els té acostumats el govern municipal, no aborda la situació;\nsembla que no siguin conscients del que li passa a la gent jove de Barcelona i, en\nconseqüència, no tenen una actitud valenta ni ambició per capgirar els problemes.\nInsisteix que aquest tarannà no genera gens d'esperança al jovent, ja que està\nconvençut que els responsables d'endegar-les no creuen en la capacitat de\ntransformació de les polítiques de joventut, i no demostren res més que\nresignació.\nPer tot el que acaba d'expressar, anuncia l'abstenció del seu Grup, un\nposicionament que respon a què no es volen resignar ni tancar-se per continuar\nbatallant per unes polítiques de joventut que inverteixin la seva situació tan greu.\nEl Sr. Laporta agraeix al Sr. Blasi i a tothom qui hi ha participat, l'elaboració del\nPla i la seva bona tasca, alhora que s'afegeix a la salutació i la felicitació al nou\npresident del CJB.\nDit això, opina que el pla incorpora l'anàlisi de la realitat juvenil, proporcionant\ndades estadístiques, i que la diagnosi que fa és correcta, alhora que fixa les línies\norientadores del Pla, esmentant la seva missió, els seus objectius i línies\nd'actuació. Afegeix que també valoren positivament la darrera part del pla, atès\nque expressa de quina manera s'anirà avaluant i, a més, aporta totes les dades del\nprocés participatiu.\nPer tot plegat, confirma que UpB hi votarà a favor perquè consideren que la\ncomissió política ha estat fent una feina molt rigorosa, centrant les prioritats\ngenerals a partir de les principals problemàtiques del jovent, de manera que\nconsideren que ha continuat amb la tradició municipal de cercar consensos.\nEl Sr. Blasi agraeix els diversos posicionaments, especialment el suport d'UpB, i\nes ratifica en què s'ha intentat buscar consens, valorant que, per primera vegada,\nno hi haurà cap vot en contra en l'aprovació d'un Pla d'Adolescència i Joventut.\nPosa en valor les abstencions crítiques, i reitera l'oferiment de mà estesa.\nRemarca novament el conjunt d'accions inscrites en els set eixos del pla, i la\ndotació pressupostària, i es compromet novament a la seva disposició de complir el\npla en la seva integritat, aplicant-hi el concepte de transversalitat i desenvolupantlo amb la flexibilitat que permet el plantejament d'un pla marc i d'unes mesures\nper desenvolupar anualment, cosa que els permetrà anar-les adaptant a la realitat\ncanviant de la societat.\nConfirma que, a banda del consens polític, intentaran aconseguir el suport del\nteixit associatiu i dels joves no associats.\nLa Sra. Jaurrieta demana al regidor que incorpori les mesures del Pla de xoc\ncontra l'atur juvenil en el pla d'accions 2013, de manera que permeti que els joves\npuguin trobar feina a la seva ciutat i s'hi quedin a viure.\nS’aprova el dictamen en debat amb l’abstenció dels Srs. Martí, Trullén, Carnes,\nColomé, Espriu i Escudé i les Sres. Escarp, Jaurrieta, Andrés, Moraleda i Díaz, dels\n\n2095\n\n\f2096\n\nGASETA MUNICIPAL DE BARCELONA\n\nNÚM. 15\n\nSrs. Fernández Díaz, Mulleras, Villagrasa, Bolaños i Ramírez i les Sres. Esteller,\nMartín, Pajares i Casanova, i també dels Srs. Gomà i Mestre i la Sra. Sanz.\nCOMISSIÓ DE SEGURETAT I MOBILITAT\n17. Ratificar el Decret d'Alcaldia, de 14 de gener de 2013, pel qual s'atorga la\nmedalla d'Honor al Mèrit, en la categoria de bronze, als membres del Servei de\nPrevenció, Extinció d'Incendis i Salvament, que figuren en la relació adjunta, per\nhaver prestat serveis sense interrupció durant 25 anys sense cap nota\ndesfavorable en els seus expedients personals.\n18. Ratificar el Decret d'Alcaldia, de 30 de gener de 2013, pel qual es rectifica\nd'ofici, de conformitat amb l'article 105 de la Llei 30/1992, de 26 de novembre, de\nRègim Jurídic de les Administracions Públiques i del procediment administratiu\ncomú, l'error material existent a la Resolució de l'Alcaldia, de 20 de setembre de\n2012, ratificada pel Consell Plenari en sessió de 26 d'octubre de 2012, per la què\nes va atorgar la Medalla d'Honor al Mèrit, en les categories d'argent i bronze, als\nmembres de la Guàrdia Urbana que constaven a la relació que s'adjuntava, en el\nsentit que el segon cognom de l'agent de la Guàrdia Urbana núm. TIP 25450, és\nCanterla, i no Cantarela, com figura a la relació annexa a l'esmentada resolució, el\ncontingut restant de la qual es manté.\nS’aproven, per unanimitat, els dos dictàmens precedents.\nc) Proposicions\nPART D’IMPULS I CONTROL\na) Proposicions / declaracions de grup\nDel Grup Municipal Socialista\nPp1. El Plenari del Consell Municipal acorda: Declarar que la Carta Municipal de\nBarcelona és, més enllà d'una eina legal, la formalització dels principis de\nsubsidiarietat, proximitat, col·laboració institucional i defensa dels drets i deures\ndels ciutadans i ciutadanes, atenent a l'especificat de Barcelona. Així va ser\nconcebuda i així s'ha configurat en un llarg però constructiu i consensuat camí que\nens va portar fins als textos aprovats. Reafirmar la defensa i la vigència de la Carta\nMunicipal de Barcelona com a expressió legal i democràtica de l'autonomia local de\nla ciutat de Barcelona i demanar a totes les administracions el respecte a aquesta,\naixí com el seu compliment íntegre. Recolzar les mesures legals que es posin en\nmarxa des de l'Ajuntament de Barcelona per presentar al·legacions a\nl'avantprojecte de Llei de Racionalització i Sostenibilitat de l'Administració local, en\nel sentit de demanar que es preservi la Carta Municipal de Barcelona com a Llei\nespecial. Instar a convocar la Comissió de Col·laboració Interadministrativa\nintegrada per representants de l'Administració de l'Estat, de l'Administració de la\nGeneralitat i de l'Ajuntament de Barcelona. Promoure el coneixement i debat a la\nsocietat civil de la ciutat, el respecte de les conseqüències que les accions incloses\nen l'informe de l'esmentat avantprojecte poden tenir pels ciutadans i ciutadanes de\nBarcelona, i totes aquelles accions que en defensa de l'autonomia local de\nBarcelona puguin sorgir d'aquesta.\nEl president del Plenari del Consell Municipal assenyala que el text de la\nproposició ha estat transaccionat.\nEl Sr. Martí Grau presenta la proposició fent referència que a l'estat espanyol el\ngovern s'articula en els nivells central, autonòmic i local, i aquest darrer s'ha\nsostingut constitucionalment fins ara pel principi d'autonomia local. Justifica el fet\nde remarcar aquesta idea perquè l'autonomia local és el que fa que aquesta\nadministració no sigui una mera administració gestora de serveis públics, sinó que\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nels ajuntaments siguin governs en el ple sentit del terme i que, a més de gestionar\ncompetències, hagin de procurar el desenvolupament econòmic, social, cultural i\nambiental de les ciutats que governen.\nEn aquest sentit, observa que la Carta Municipal adaptava aquest principi\ngeneral a les peculiaritats d'una ciutat com Barcelona, després d'un procés molt\nllarg de negociacions feixugues per arribar als consensos mínims, i que la convertia\nen el principal instrument jurídic que dota de contingut el conjunt d'accions del\ngovern municipal i que amplia el seu marge d'autonomia i de llibertat per\nemprendre totes les propostes, projectes o serveis que es consideri que són\nd'interès general per a la ciutadania.\nDestaca que el text de la Carta recollia aspiracions d'autogovern, proposava un\nreforç de l'autonomia municipal; es basava en la consolidació del principi de\nsubsidiarietat, ara massa oblidat arran de processos de recentralització a l'estat\nespanyol, tan reclamat per l'alcalde Maragall, que es basava en què tot allò que\npogués gestionar una entitat o una institució pública més propera al ciutadà no ho\nfes la immediatament superior.\nIndica que, en base a això, la Carta establia un augment sensible de\ncompetències i consolidava com a competències pròpies d'aquest ajuntament\nmolts serveis que la ciutat ja havia endegat des de feia temps. Finalment, la Carta\nMunicipal reconeixia la capitalitat de Barcelona i el fet metropolità; reconeixement\ndel qual, en bona mesura, se'n deriva la Llei de govern metropolità, aprovada\ndurant el mandat anterior.\nPer tot plegat, subratlla que la Carta Municipal és un del elements centrals de la\nbona governança de la ciutat.\nTanmateix, es refereix al fet que la introducció de l'estabilitat pressupostària\ncom a nou principi constitucional ha obert la reforma de l'administració local\nimpulsada pel govern central, i que hauria d'afectar poc Barcelona perquè la seva\nsalut financera i la seva estabilitat pressupostària han estat un principi bàsic de la\ngestió municipal durant tot el període democràtic. Igualment, fa esment de la feina\nque estan duent a terme els Serveis Jurídics per mirar de resoldre les afectacions\nque aquesta reforma pugui suposar per a la Carta Municipal, però consideren bàsic\nque el màxim òrgan de govern de la ciutat, el Plenari Municipal, es manifesti a\nfavor del manteniment dels continguts generals de la Carta.\nRemarca que els perills de la reforma governamental del PP sobre la Carta són la\nlimitació de competències en educació, serveis socials, cultura o medi ambient, la\ndiferència entre serveis obligatoris i facultatius, que establiria l'obligatorietat de\ndemanar permís per fer allò que no estigués establert i renunciar a allò que a la\nCarta ja està establert per llei; igualment, posa en perill la continuïtat dels\nconsorcis d'educació, habitatge, serveis socials i el sanitari, així com la lliure\nelecció de les formes de gestió més oportunes per a cadascun dels serveis;\nigualment, fa perillar el règim econòmic, establint un seguit d'estàndards de\nqualitat i eficiència, cosa que és competència dels governs municipals.\nPer acabar aquesta presentació, afegeix un element, que no ve de la modificació\nde la llei, sinó d'abans, i és que la consideració de capitalitat ha fet un pas enrere\namb l'anul·lació del conveni de capitalitat d'aquest ajuntament atorgat en funció de\nla Carta i que enguany no s'ha signat amb el govern central.\nAddueix que, ara que Catalunya reclama un nou estatut jurídic, tots plegats\nhaurien d'unir les forces perquè aquesta modificació no lamini les capacitats de\ngovern de Barcelona.\nRemarca el paper de la ciutat en el lideratge del municipalisme i de l'enfortiment\ndels governs locals a Catalunya i, fins i tot, a Espanya i, per tant, aquesta\nproposició pretén refermar la vigència de la Carta Municipal, demanar la\nconvocatòria de la Comissió interadministrativa estat-Generalitat-ajuntament de\nBarcelona i promoure el debat perquè Barcelona torni a encapçalar la bandera del\nmunicipalisme i la importància dels governs municipals en una conjuntura de crisi\ncom l'actual, que afecta fins i tot la mateixa democràcia, en què la pitjor cosa que\nes pot fer és afeblir el govern més proper a la ciutadania.\nLa Sra. Esteller avança el suport del Grup del PP a la proposició atès que és una\nreafirmació i una defensa de la Carta Municipal. Posa en relleu que el seu Grup\nsempre ha donat suport a la Carta perquè està convençut que Barcelona ha\n\n2097\n\n\f2098\n\nGASETA MUNICIPAL DE BARCELONA\n\nNÚM. 15\n\nd'exercir les seves competències tal com estan reconegudes a l'hora de poder\nexercir l'autogovern de Barcelona i la prestació de serveis de qualitat, com ha fet\nfins ara.\nSeguidament, situa el projecte de llei a què s'ha referit el Sr. Martí Grau en el\nseu àmbit. Precisa que es tracta d'un esborrany, un segon informe d'un\navantprojecte de llei i, per tant, un document de treball. Dit això, subscriu que cal\nuna reorganització i racionalització de les administracions públiques atesa la seva\ndimensió, motiu que comporta una valoració de la distribució competencial a fi que\ntothom pugui estalviar al màxim en l'exercici d'aquestes competències i que les\nadministracions ho facin amb eficàcia i eficiència i que la ciutadania en surti\nbeneficiada.\nAfirma que aquest que acaba d'esmentar és l'objectiu de l'esborrany\nd'avantprojecte de llei, i que ara cal veure de quina manera es pot organitzar i\ncanalitzar a fi que es preservi el règim que estableix la Carta Municipal. Per aquest\nmotiu, diu que el seu Grup defensa el règim especial de Barcelona, i confirma que\nestan treballant en aquesta direcció.\nAssegura, doncs, que no només no tenen cap reserva en aquest sentit, sinó tot\nel contrari, alhora que adverteix que l'Ajuntament haurà de presentar totes les\nal·legacions corresponents a l'avantprojecte per salvaguardar el règim especial i,\nper tant, que les competències que se'n deriven i la capacitat d'autoorganització de\nl'Ajuntament quedin recollides i salvaguardades en l'avantprojecte a mesura que\navanci la seva tramitació.\nInsisteix, doncs, que encara queda camí per recórrer abans que esdevingui un\nprojecte de llei, i considera que tots els esforços i la suma de voluntats són positius\nper anar en la direcció que defensen en base a la prestació de millors serveis a la\nciutadania en base al millor finançament d'aquest ajuntament que, com ha dit el\nGrup proposant, compleix amb el dèficit i, per tant, amb la Llei d'estabilitat\npressupostària, i que pugui continuar fent-ho com fins ara.\nLa Sra. Sanz remarca que l'aprovació de la Carta Municipal, tant en aquest\najuntament com al Parlament de Catalunya i al Congrés dels Diputats, va significar\nun pacte entre totes les institucions democràtiques per reconèixer un règim\nespecial per a Barcelona, capital de Catalunya, que necessitava i exigia més quota\nd'autogovern. Així doncs, la Carta és una fita important en el desenvolupament de\nl'estat democràtic i de l'autonomia local, basada en el principi de subsidiarietat,\nque ara el govern de l'estat vol derogar.\nDestaca que l'informe aprovat pel Consell de Ministres sobre l'avantprojecte de\nla llei de racionalització i sostenibilitat de l'administració local és un atemptat\ngravíssim i sense precedents contra l'autonomia dels ajuntaments i contra la\ndemocràcia. Per això, avança que el seu Grup ha presentat una Declaració\nInstitucional de rebuig a l'avantprojecte, que incorpora mesures que envaeixen\nl'autonomia local i que impliquen la intervenció dels ens locals, alterant i vulnerant\nel model territorial de Catalunya. Igualment, remarca que la reforma ignora els\ndrets i les necessitats de la ciutadania, així com els nivells de qualitat, eficàcia i\neficiència dels serveis que avui presten els ajuntaments; alhora que significa una\ninvasió inadmissible per part de l'estat espanyol a les competències de la\nGeneralitat. Constata, també, que la reforma no preveu cap millora en el\nfinançament de les hisendes locals, la gran assignatura pendent del model\nterritorial de Catalunya.\nAddueix que si la voluntat és de reduir els costos i racionalitzar les\nadministracions locals, tal i com afirmava fa uns moments la Sra. Esteller, caldria\ncomençar per la mateixa administració de l'estat, atès que és la que representa un\n53% del conjunt de la despesa pública, mentre que la de les comunitats\nautònomes només és del 33% i la de les administracions locals del 14%.\nInsisteix en què, en cap cas, no es pot acceptar que aquest avantprojecte vulgui\ntransmetre la idea que els ajuntaments malbaraten els recursos, ja que els\nmunicipis són els qui disposen de menys recursos i, a canvi, els qui ofereixen més\natenció i serveis a la ciutadania.\nAltrament, si l'objectiu és simplificar i racionalitzar les administracions, com\npretén el PP, es pregunta per quin motiu no inclou una proposta tan bàsica com la\nsupressió d'alguns ministeris que tenen transferides les competències a les\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\ncomunitats autònomes. Entén, en conseqüència, que aquest no és l'objectiu, sinó\natemptar contra l'autonomia local i contra la qualitat dels serveis públics, cosa que\nsuposarà desequilibris territorials i socials importantíssims; comportarà\ndiscriminacions greus entre administracions, però també entre la ciutadania, atès\nque generà ciutadans de primera i de segona en funció del seu origen.\nAdverteix que la voluntat de recentralització i d'homogeneïtzació del PP ignora la\ndiversitat territorial, per la qual cosa comportarà un tractament injust a molts\najuntaments, perjudicant el conjunt de la població i, sobretot, l'accés als serveis\nmunicipals que avui dia operen com a garantia d'exercici dels drets de ciutadania.\nSubratlla que els ajuntaments són la primera trinxera contra la crisi, fet contra el\nqual atempta la proposta d'avantprojecte de llei del PP.\nJustifica, per tot el que acaba d'expressar, el suport a la proposició del Grup\nSocialista i, alhora, posa de manifest que el seu Grup defensa que es doni una\nresposta àmplia i contundent i, en aquesta línia, afirma que trobaven molt més\nencertat el text inicial de la proposició en què es feia referència a promoure el\nconeixement i el debat amb la societat civil, que amb la transacció ha desaparegut.\nPrecisa que no és que no estiguin d'acord amb el paper que forçosament han\nd'assumir les entitats municipalistes, sinó que estan convençuts que la resposta\ntambé ha d'incloure la societat civil barcelonina, agrupada en associacions i\nentitats, atès que la Carta Municipal pertany a tothom.\nEl Sr. Portabella enceta la seva intervenció al·ludint al fet que en aquest Plenari\ns'han aprovat en múltiples ocasions, i per unanimitat, propostes a favor de la Carta\nMunicipal, que entre altres coses determina les competències de l'Ajuntament, i el\nseu règim financer especial.\nRemarca que moltes d'aquestes propostes demanaven que es desenvolupessin i\nes complissin alguns dels aspectes de la Carta que no estaven desplegats, com ara\nla justícia de proximitat o el règim econòmic especial.\nPosa en relleu, però, que avui es produeix un punt d'inflexió, i amb aquesta\nproposició del Grup Socialista, que ja avança que votaran a favor, per primera\nvegada es posen a la defensiva i adverteixen que cal respectar la Carta Municipal,\nque ara es veu amenaçada amb contundència, atès que la llei que pretén aprovar\nel govern central, un cop entri en vigor, derogarà la Llei 1/2006 de 13 de març que\nregula el règim especial del municipi de Barcelona.\nDit això, fa notar que els membres del Grup del PP, que tradicionalment han\nmantingut una posició favorable a la Carta Municipal, criden a la calma en aquesta\nocasió, atès que tan sols es tracta d'una proposta del ministeri d'Hisenda al Consell\nde Ministres, i en cap cas d'una llei; però no s’ha d’oblidar que, inexorablement,\naquesta proposta va avançant cap al text de l'avantprojecte de llei.\nEls suggereix, doncs, que ja que la seva formació política té majoria absoluta al\ngovern central, que facin més del que fan perquè retiri aquest projecte. Remarca,\nen aquest sentit, que el Grup del PP ha demostrat que el suport a la Carta\nMunicipal no és conjuntural i insisteix que els seria possible sortir-se'n a Madrid.\nAl·lega que l'avantprojecte de llei de racionalització i sostenibilitat de\nl'administració no és ni una cosa ni l'altra; no és racional perquè l'administració\nlocal és la més propera i la que dóna serveis a la ciutadania, i la desaparició de\nmunicipis és una idea absolutament contrària a la proximitat i a la subsidiarietat,\nalhora que s'hi afegeix el problema que els serveis a la ciutadania es veuran molt\ndiscriminats en funció de la ubicació territorial, desmantellant el concepte de\ncohesió territorial i social justificant-ho amb el deute que generen els municipis.\nEl Sr. Forn agraeix la presentació d'aquesta proposició i felicita els grups\nmunicipals per la seva predisposició a consensuar una posició unitària d'aquest\najuntament, i posa en relleu la importància d'aquesta reivindicació de la Carta\nMunicipal amb una única veu, que va molt més enllà d'un text normatiu, i té un\npaper central en la defensa d'un model de ciutat i de capital.\nExplica que, les darreres setmanes, la Tinent d'Alcalde Sònia Recasens i ell\nmateix han mantingut contactes amb els responsables del ministeri d'Economia, de\nl'ajuntament de Madrid i de la Federació Espanyola de Municipis i Províncies pel\nque fa a l'informe de l'avantprojecte de llei de racionalització i sostenibilitat de\nl'administració local. Igualment, fa avinent que l'Alcalde ha tractat aquest\n\n2099\n\n\f2100\n\nGASETA MUNICIPAL DE BARCELONA\n\nNÚM. 15\n\nassumpte amb el ministre Montoro perquè les qüestions que s'hi plantegen són de\nvital importància per a Barcelona.\nPrecisa que de tots aquests contactes i dels que continuaran tenint n'han parlat\namb els grups municipals en diverses Juntes de Portaveus extraordinàries i\nconclouen que la línia a seguir és el diàleg permanent i el consens.\nObserva que no s'ha de perdre de vista que encara no s'ha aprovat un projecte\nde llei, cosa que significa que encara hi ha marge per parlar i negociar; tot i amb\naixò, assegura que són ben conscients que l'informe no augura res de bo.\nRemarca que Barcelona té una economia sanejada, que fa bé els seus deures i\nque no significa cap llast per a l'estat, sinó tot el contrari, ja que fa dèficit zero i\npot invertir sense generar més deute, i es referma en el convenciment que no es\npot malmetre aquest patrimoni, ni posar en risc el benestar de les persones, ni les\npolítiques socials per atendre els més vulnerables, ni la capacitat per guanyar el\nfutur.\nConfirma que el govern municipal entén que amb aquesta proposició es dóna un\nmissatge clar: defensen la Carta Municipal i demanen respecte i compliment\níntegre; alhora que insten a asseure's i parlar-ne en el marc de la Comissió\ninteradministrativa integrada per l'estat, la Generalitat i l'ajuntament de Barcelona.\nRemarca, per tant, que es tracta d'una proposició en positiu, oberta al diàleg,\nperò també exigent i ferma perquè Barcelona és la capital de Catalunya i la Carta\nMunicipal és el reconeixement d'un llarg camí que han fet entre tots; un camí que\nno es pot desviar amb qualsevol excusa, perquè Barcelona no és el problema sinó\nuna de les solucions. Així doncs, qualsevol projecte de llei de racionalització i\nsostenibilitat de l'administració local no es pot fer d'esquena a Barcelona que, en\nun context de crisi com l'actual, suposa una fortalesa col·lectiva, un motor per\nreactivar l'economia i per generar benestar ciutadà. En conseqüència, qualsevol\nreforma que es plantegi ha de respectar l'especificitat de la capital de Catalunya, i\nenfortir-la ha de ser una obligació i un repte col·lectiu de país.\nDiu que confien, doncs, que l'administració de l'estat sabrà entendre\npositivament el posicionament que avui s'expressa en aquest Plenari, d'unitat a\nfavor de la Carta Municipal, de reconeixement de la capitalitat de Barcelona, de\npreservació de l'especificitat i d'una Barcelona de futur.\nEl Sr. Martí Grau, en primer lloc, agraeix el suport dels grups municipals, i\ndestaca, com acaba de fer el Primer Tinent d'Alcalde, la rellevància d'aquest\nposicionament polític unitari.\nTot seguit, comenta, en referència a la intervenció de la Sra. Esteller, que\nl'informe camina inexorablement cap a una llei de reforma del govern local, i\ndestaca que una de les crisis que pateixen és la de confiança en el sistema\ndemocràtic, i el pitjor que es pot fer és afeblir els governs més propers als\nciutadans. En aquest sentit, assegura que és fonamental que els governs locals\ntinguin capacitat de governar, i aquest informe sobre l'avantprojecte de llei es\ncarrega aquesta capacitat de soca-rel perquè l'estabilitat pressupostària és un atac\nfrontal a l'autonomia local.\nFa notar que aquesta reforma es justifica per motius econòmics, però recorda\nque només la ciutat de Madrid acumula el 50% de tot el deute públic de les\nadministracions locals. Entén, per tant, que la llei es podria fer per a l'ajuntament\nde Madrid, i donar als altres ajuntaments una llei per controlar-lo, atès que és\nl'únic que ha generat un forat significatiu en el deute públic de l'estat. Altrament,\nconsideren que no té cap sentit laminar ajuntaments com el de Barcelona, on les\ncoses s'han fet bé durant molts anys.\nRespon a la Sra. Sanz que han acceptat una modificació a la proposició que van\npresentar inicialment en considerar que el més important avui era la unanimitat, el\nsuport rotund a la Carta Municipal, l'instrument que permet que l'Ajuntament\npugui ser l'actor principal del motor econòmic, social, cultural i ambiental de la\nciutat.\nLa Sra. Esteller matisa que al que al·ludeixen és el segon informe d'un\navantprojecte, i que ella ha volgut expressar que encara hi ha molt de recorregut i\nde parlar-ne a la comissió interadministrativa a fi de posar en valor la necessitat de\npreservar el règim especial per a la ciutat de Barcelona.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAclareix que el PP és un partit municipalista, que està convençut que cal enfortir\nels ajuntaments; una altra cosa és la necessitat de reorganitzar i racionalitzar\nalgunes de les competències que presten molts ajuntaments sense tenir el\nfinançament per fer-ho.\nDit això, ratifica que l'ajuntament de Barcelona està sanejat i que té capacitat\nd'organització i d'autogovern, aspectes que cal preservar; i afegeix la\npuntualització que la disposició derogatòria, que no subscriuen, no deroga la Carta\nMunicipal plenament.\nLa Sra. Sanz fa notar a la Sra. Esteller que allò que realment està en joc és la\ncohesió social i la qualitat de vida de les persones. De manera que afirma que\nsobre les propostes se'n pot parlar, sobre les agressions a l'autonomia local no.\nS’aprova, per unanimitat, la proposició / declaració de grup en debat amb el text\ntransaccionat següent:\nEl Plenari del Consell Municipal acorda:\nDeclarar que la Carta Municipal de Barcelona és, més enllà d'una eina legal, la\nformalització dels principis de subsidiarietat, proximitat, col·laboració institucional i\ndefensa dels drets i deures dels ciutadans i ciutadanes, atenent a l'especificat de\nBarcelona. Així va ser concebuda i així s'ha configurat en un llarg però constructiu i\nconsensuat camí que ens va portar fins als textos aprovats.\nReafirmar la defensa i la vigència de la Carta Municipal de Barcelona com a\nexpressió legal i democràtica de l'autonomia local de la ciutat de Barcelona i\ndemanar a totes les administracions el respecte a aquesta, així com el seu\ncompliment íntegre.\nDonar suport a les mesures legals que es posin en marxa des l’Ajuntament de\nBarcelona per presentar al·legacions a l’avantprojecte de Llei de Racionalització i\nsostenibilitat de l’Administració local, en el sentit de demanar que es preservi\níntegrament la Carta Municipal de Barcelona com a Llei especial.\nInstar a convocar la Comissió de Col·laboració Interadministrativa integrada per\nrepresentants de l'Administració de l'Estat, de l'Administració de la Generalitat i de\nl'Ajuntament de Barcelona.\nPromoure el coneixement i debat a les Entitats Municipalistes al respecte de les\nconseqüències que les accions incloses en l'informe de l'esmentat avant projecte\npoden tenir pels ciutadans i ciutadanes de Barcelona, i totes aquelles accions que\nen defensa de l'autonomia local de Barcelona puguin sorgir d’aquestes.\nDel Grup Municipal del Partit Popular\nPp 2.- (M1115/7129) El Plenari del Consell Municipal acorda: Instar el Govern\nmunicipal a reclamar al Govern de la generalitat per a que en el marc de les seves\npolítiques: 1. Incorpori en el Pressupost per a l'exercici 2013 les partides\nnecessàries per fer front a les obligacions amb Barcelona i el seu Ajuntament. 2.\nAdopti un ferm compromís amb Barcelona com a Capital de Catalunya.\nEl Sr. Fernández Díaz presenta la proposició referint-se inicialment a què ja fa\nmig any que es van convocar les eleccions al Parlament de Catalunya, i tres mesos\nque el nou govern de continuïtat a la Generalitat va prendre possessió. Posa de\nmanifest que la convocatòria electoral primer, i després la paràlisi del govern sorgit\narran de les darreres eleccions han impedit fins a dia d'avui l'aprovació del\npressupost de la Generalitat per a l'exercici del 2013, i tot apunta que aquest\nendarreriment en l'aprovació es podria allargar i, fins i tot, no arribar a produir-se.\nJustifica aquest plantejament per subratllar que Catalunya necessita un\npressupost, i Barcelona que la Generalitat l'aprovi amb unes determinacions\nbàsiques, que incloguin les partides necessàries per fer front a les obligacions de la\nGeneralitat amb Barcelona i el seu ajuntament, que responen al pagament del seu\ndeute amb Barcelona, que assoleix la xifra de 310 milions d'euros. En segon lloc,\ndiu que cal una solució al dèficit inversor per part de la Generalitat, essencialment\nen equipaments socials, educatius, sanitaris, per a gent gran, per a les persones\namb discapacitat i, també, en infraestructures cabdals com les del transport públic,\ni concretament la línia 9 de metro. En tercer lloc, indica que cal el reconeixement\nde l'especificitat de Barcelona i, per tant, el reconeixement de les despeses de\n\n2101\n\n\f2102\n\nGASETA MUNICIPAL DE BARCELONA\n\nNÚM. 15\n\ncapitalitat en el marc global per a Catalunya de finançament per als ajuntaments\ndes del Fons nacional de cooperació local.\nIndica que aquest que acaba d'expressar és el sentit de la proposició, atès que\nBarcelona necessita per tirar endavant les obligacions amb la ciutadania que els\npressupostos de la Generalitat s'aprovin, i que s'afegirien als recursos públics de\nl'Ajuntament.\nEl Sr. Colomé avança que el Grup Socialista votarà a favor de la proposició.\nDit això, enumera un seguit de termes emprats per l'Alcalde en referència a la\nGeneralitat. Esmenta, en primer lloc, el terme tribunal, que és on va dir que\nportaria la Generalitat tot i que, literalment, el 28 de gener va declarar que\nBarcelona estava al servei de la Generalitat. En segon lloc, es refereix al terme\nbanc, que és en allò que s'està convertint aquest ajuntament per a la Generalitat;\naixí, el Sr. Trias actua molt més com un banquer que no pas com a alcalde de\nBarcelona, i la ciutat se situa en zona de risc, ja que es provisionen\n132.697.835,59 euros de drets pendents per part de la Generalitat corresponents\nal 2012. Així, arriba al terme provisionar, i observa que tots saben què significa\nque una organització provisioni drets pendents de cobrar, que no és altra cosa que\nla diferència entre treure diners i pagar.\nTot seguit, expressa el terme titànic per referir-se a l'esforç de Barcelona per\nrescatar la Generalitat, cosa que ni pot ni ha de fer; altrament, la Generalitat pot, i\nho està fent, ensorrar Barcelona. Un altre terme és hemorràgia, aplicable als 132\nmilions anuals que l'Ajuntament esmerça en l'administració catalana, i pregunta si\nla pretensió és deixar-lo, després de quatre anys, amb més de cinc-cents milions\nd'incobrats a la Generalitat; és a dir, una quarta part del pressupost de la ciutat.\nAfegeix el terme impostos, tot posant en relleu que els ciutadans de Barcelona\npaguen els seus impostos per triplicat: a la ciutat, a la Generalitat i, un tercer, per\ndeixar de cobrar allò que aquesta darrera deu a Barcelona.\nEl terme subordinació també ocupa el seu lloc en la llista, i aprofita per\npreguntar si, alguna vegada, han sentit que l'Alcalde reclamés el deute pendent, i\nafirma que mai no l'han vist prendre iniciatives polítiques per la defensa dels diners\ndels ciutadans de Barcelona; com tampoc mai ha emprès cap actuació jurídica per\ndefensar els diners de la ciutat. Altrament, ha posat la ciutat al servei de la\nGeneralitat, o el que és el mateix, el partit per sobre de la ciutat, actuant com a\ndelegat del govern de la Generalitat.\nPosa de manifest que han sentit per activa i per passiva que Espanya roba\nCatalunya, però considera que també poden confirmar als barcelonins i les\nbarcelonines que Catalunya no els paga.\nEl Sr. Mestre destaca que durant tot el que porten de mandat el seu Grup ha\npresentat reiteradament una demanda doble; d'una banda, a la Generalitat perquè\ncompleixi les seves obligacions amb la ciutat; i, d'altra banda, a l'Alcalde que tingui\nuna actitud exigent davant del govern de la Generalitat; demandes que fins avui\npràcticament no han tingut cap èxit.\nContràriament, els incompliments de la Generalitat han estat continuats durant\naquests dos anys; el deute de la Generalitat amb l'ajuntament de Barcelona\naugmenta cada dia, i gairebé fa la sensació que és un deute fora de control. Dit\naixò, aprofita per avançar-se a la rèplica més que probable en contra d'aquesta\napreciació que farà la Sra. Recasens, dient que tal vegada l'expressió no és fora de\ncontrol però sí que no té aturador, i que prefigura un escenari el 2015 amb un\ndeute acumulat de la Generalitat amb aquest ajuntament superior als cinc-cents\nmilions d'euros si continua al ritme actual.\nPer tot el que acaba d'expressar considera que l'alarma ja s'ha instal·lat en\naquest Plenari; la situació no té altre qualificatiu que greu, i entén que han\nd'afirmar amb rotunditat que l'ajuntament de Barcelona no es pot veure arrossegat\nper la situació financera de la Generalitat, atès que suposaria un risc enorme per a\nla fortalesa i solvència de l'administració municipal i, també, per als serveis i les\ninversions municipals que perjudicaria clarament la ciutadania.\nAixí doncs, adverteix que a mesura que creixen els incompliments de la\nGeneralitat l'alarma és més present.\nTanmateix, admet que el govern de la Generalitat no és l'únic que suma\nincompliments amb Barcelona, atès que també cal parlar del finançament\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nd'institucions de capitalitat i culturals per part del govern de l'estat; i\nd'infraestructures tan importants com el corredor mediterrani o les inversions en\nrodalies, fonamentals per a la mobilitat sostenible de la ciutat i la seva regió.\nPrecisa en xifres els incompliments en aquest àmbit, com ara el pla de rodalies\n2008-2015, que d’una inversió prevista de quatre mil milions d'euros, a dia d'avui,\nnomés n'ha executat el 7%.\nOpina que davant dels incompliments del govern català i espanyol cal que\naquest ajuntament actuï amb fermesa i exigència, però això no passa perquè\nsovint entre CiU i el PP hi ha demandes creuades; l'Alcalde mostra molta exigència\namb el president Rajoy i els seus ministres i, al seu torn, el president del Grup del\nPP es mostra molt exigent amb el president Mas i els seus consellers. Entén que\naixò no és bo per a la ciutat, atès que cal ser exigent de la mateixa manera amb\nambdós governs; si no ho fan així, els dos grups perden credibilitat perquè de\nmanera interessada i partidista només exigeixen al govern que no és del seu color\npolític.\nCoincideix, tal i com s'expressa en la proposició que avui presenta el Grup del\nPP, amb què la Generalitat incompleix, però també amb què l'Alcalde no exigeix,\ncosa que el seu Grup ha posat de manifest reiteradament. Qualifica de preocupant\naquesta manca d'exigència, atès que només se'n pot fer la lectura des d'una\nsituació de complicitat amb el govern de la Generalitat i els seus incompliments.\nConsideren, per tant, que manca lideratge i força per part de l'alcalde de\nBarcelona davant del president de la Generalitat es demostra amb la darrera\ntrobada d'ambdós el 28 de gener, cosa que el porta a reiterar la necessitat que\nl'Alcalde deixi de ser l'alcalde de CiU i en sigui de Barcelona. Adverteix que ara ja\nno serveixen els discursos ni les declaracions d'intencions, sinó que s'ha de passar\nals fets i a les actuacions.\nFinalment, addueix que la proposició del Grup del PP els sembla que forma part\nd'un guió pactat amb CiU; una nova manifestació del pacte CiU-PP a l'Ajuntament,\nuna manera de governar que el seu Grup no subscriu de cap manera i, per tant,\ns'abstindrà en aquest punt.\nEl Sr. Laporta es refereix a què el Grup del PP, amb aquesta proposició, reclama\nque la Generalitat inclogui en els pressupostos del 2013 el pagament del deute\ncontret amb aquest ajuntament que, segons dades del govern municipal, era de\n155 milions el novembre de 2012, i segons el Grup de PP, a data d'avui arriba a\n300 milions.\nConsidera que és una pràctica habitual del Grup del PP portar a debat propostes\nque tenen com a objectiu posar en evidència els deutes de la Generalitat amb\naquesta administració, una preocupació que el seu Grup també comparteix, però\nlamenta que no gastin la mateixa vehemència a l'hora de reclamar els deutes\ncontrets per l'estat amb la ciutat.\nEls demana, doncs, que mirin més enllà de la plaça de Sant Jaume, i que arribin\nal fons de la qüestió, que és que estan patint un sistema de finançament que\nmanté Catalunya amb respiració assistida i, arran d'aquesta asfíxia financera, la\nGeneralitat no pot complir amb els seus compromisos.\nAssenyala que tenen la solució per a què la Generalitat pagui el deute a la\nciutat, que no és altra que els representants del PP en aquest ajuntament\nconvencin els seus companys del govern de Madrid a fi que acabin amb el dèficit\nfiscal de més de vint-i-cinc anys que pateix Catalunya, que significa el 8,5% del\nPIB anual; o que convencin el govern de l'estat que pagui els 8.500 milions d'euros\nque deu a Catalunya, i destaca que només amb un 4% d'aquesta quantitat es\npodria pagar el deute de la Generalitat amb aquest ajuntament; o que facin una\ndistribució més equitativa dels objectius de dèficit públic i, en aquest sentit, també\nels demanen que retirin el recurs d'inconstitucionalitat que ha presentat el PP\ndavant del TC quant a l'impost dels dipòsits bancaris de Catalunya. Precisa que\namb aquest impost està prevista la recaptació d'uns sis-cents milions d'euros, i\nnomés amb la meitat la Generalitat podria fer front al pagament del deute.\nTot seguit, subscriu les paraules del Sr. Mestre en el sentit que l'actitud del Grup\ndel PP és contradictòria; concretament es refereix al fet que s'han negat a incloure\nen la proposició una esmena d'UpB en el sentit que incorporés una reclamació al\ngovern de l'estat.\n\n2103\n\n\f2104\n\nGASETA MUNICIPAL DE BARCELONA\n\nNÚM. 15\n\nInsisteix en què l'espoli fiscal s'està transformant en un espoli social; la manca\nd'inversió en infraestructures posa fre al desenvolupament econòmic de Barcelona\ni, per tant, a la generació de llocs de treball, que perjudica la ciutadania en un\ndoble vessant, com a catalans i com a barcelonins i, per tot plegat, avança el vot\ncontrari a la proposició.\nLa Sra. Recasens anuncia que donaran suport a la proposició perquè tenen la\nvoluntat de continuar exigint al govern de la Generalitat que faci front a les\nobligacions que té amb Barcelona.\nDestaca que el govern municipal treballa intensament per assolir el pagament\nper part de la Generalitat; recorda, també, que han informat en la comissió de\nPresidència i Règim Interior de les reunions que fan les comissions mixtes\nconstituïdes a fi d'endreçar i de recaptar el deute.\nDit això, expressa que li ha sorprès el to de la intervenció del Sr. Colomé, al seu\nparer totalment fora de lloc. Considera que palesa que el Grup Socialista confon\npressupost amb deute i amb liquiditat; i que confon rigor i seriositat amb\npopulisme; alhora que obvia la imprescindible col·laboració institucional d'aquest\najuntament amb la Generalitat de Catalunya.\nEs refereix tot seguit a la situació de ruïna de la Generalitat, el motiu de la qual\natribueix, precisament, a la confusió de conceptes que ha expressat el\nrepresentant del Grup del PSC fa un moment, i que es palesa en el fet que el nou\ngovern de la Generalitat es va trobar, en arribar-hi, amb uns dèficits de 83 milions\nd'euros el 2009, de 300 milions el 2010 i de 400 milions el 2011, mentre que el\n2012 es tancarà amb un superàvit de 60 milions d'euros.\nAixí doncs, fa notar al Sr. Colomé que han endreçat, han imposat rigor i\nexemple a fi de fer de Barcelona motor econòmic. Afegeix l'observació que li\nsorprèn que durant tants anys la formació del Sr. Colomé hagi governat aquesta\ninstitució i que, altrament, no entengui què significa el terme provisionar.\nIgualment, diu que està convençuda que qualsevol altre membre del Grup\nSocialista hauria fet una altra mena d'intervenció.\nAixí, puntualitza que provisió comptable no és sinònim de renunciar a cobrar cap\ndret, sinó que es tracta de mesures per tancar els pressupostos amb total\ntransparència; per presentar amb rigor el resultat de l'exercici; per protegir la\ncaixa i la liquiditat de la institució; de compliment amb totes les directives\neuropees; per poder pagar a trenta dies; i, sobretot, a fi de no cometre l'error\nhistòric de gastar allò que no es té, i significa, en definitiva, protegir les polítiques\nsocials.\nPuntualitza que quan el govern municipal cobri el deute vençut de la Generalitat,\ncosa de la qual es mostra convençuda, anirà directament a enfortir la caixa amb\ndos-cents milions d'euros, que a l'actualitat està en 381 milions d'euros, i que no\nes poden adreçar a inversió. Per aquest motiu, torna a dir que confonen els\ntermes.\nAcaba la seva intervenció ratificant que el govern treballa fermament per fer de\nBarcelona capital de Catalunya.\nEl Sr. Fernández Díaz enceta els torns de rèplica agraint el vot favorable del\nGrup de CiU i del Grup Socialista, alhora que lamenta l'abstenció i el vot contrari\ndels Grups d'ICV-EUiA i d'UpB, i considera que hauria estat important que una\nresolució d'aquestes connotacions hagués obtingut el suport unànime d'aquesta\ncambra a fi de donar-li més força.\nArgumenta que amb aquesta voluntat el seu Grup ha votat a favor de la\nproposta d'UpB en defensa de la Carta Municipal, atès que consideren que els\nacords si, a més de majoritaris, són unànimes tenen força afegida, i en aquest cas\nexpressa un compromís barceloní en el sentit que junts poden fer moltes més\ncoses que no pas per separat.\nJustifica també la presentació de la proposta perquè consideren indispensable\nque el govern de Catalunya aprovi un pressupost que inclogui les determinacions\nque necessita Barcelona per avançar.\nConfia, doncs, que ben aviat el Parlament aprovi els pressupostos de la\nGeneralitat, amb la concurrència d'ERC, i adverteix que sense aquest pressupost\namb determinacions per a Barcelona, la ciutat no pot continuar actuant de motor\neconòmic i de progrés social i continuar garantint els serveis a la ciutadania.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAfegeix que la paràlisi que afecta el govern de la Generalitat, que es concreta en\naquesta manca d'aprovació dels pressupostos, incideix greument en la ciutat.\nIgualment, es refereix a l'afirmació que sovint expressa l'Alcalde que Barcelona\nestà al servei de Catalunya, amb la qual el Grup del PP està d'acord, però també\nentén que tots la subscriurien si s'hi afegís que cal exigir que la Generalitat estigui\nal servei de Barcelona com a Capital de Catalunya i, per aquest motiu, en el tercer\npunt d'aquesta proposició que ha estat transaccionada exigeix al govern de la\nGeneralitat que mantingui un compromís sòlid amb Barcelona.\nAdverteix que aquest ajuntament no pot continuar assumint despeses que\npertoquen a la Generalitat, ni tampoc pot continuar fent-li de banc. Reitera que el\ndeute amb Barcelona arriba als 310 milions d'euros, als quals cal incloure el deute\nde cent milions pel que fa als convenis sobre escoles bressol, de música, amb\nl'Agència de Salut, o el contracte-programa de serveis socials. Remarca que és\nimprescindible que aquest deute no augmenti, malgrat que aquesta mateixa\nsetmana s'han assabentat que el deute de la Generalitat amb Fira de Barcelona, un\ndels principals motors econòmics, va arribar el 2012 als 10,5 milions d'euros. A tot\nplegat, diu que cal afegir-hi el dèficit inversor de la Generalitat en equipaments\nbàsics a la ciutat, i precisa que del conveni en salut signat el 2003 encara estan\npendents de construcció quatre CAP; i del conveni en favor de la gent gran i\npersones amb discapacitat, signat el 2005, la gran majoria d'equipaments encara\nestan pendents a dia d'avui. Afirma que podria continuar posant exemples\nd'incompliments que vénen de lluny, com ara la línia 9 de metro o el trasllat de les\npresons, però assegura que amb aquesta proposta allò que han volgut posar de\nmanifest ha estat la necessitat d'un pressupost de la Generalitat per al present\nexercici que inclogui les determinacions bàsiques en favor de Barcelona.\nAdmet que aquest ajuntament encara té solvència financera, que perilla si no es\nrectifiquen les derives dels darrers temps, i si es manté la supeditació de\nl'Ajuntament a les directrius del govern de la Generalitat s'arribarà a rebassar una\nlínia vermella que pot fer trontollar serveis municipals que tenen el finançament\namenaçat perquè la solvència de la ciutat cada vegada serà menor. En aquest\nsentit, posa com a exemple la liquidació del pressupost del 2012 que els han lliurat\nfa una setmana, i en què hi ha la dada absolutament preocupant que el romanent\nde tresoreria s'ha reduït el darrer any d'un 28%, és a dir, 58 milions d'euros\nmenys i s'ha incrementat del 50% el saldo dubtós.\nEn conseqüència, acaba la seva intervenció demanant que els Grups que no han\nexpressat un vot favorable, ho reconsiderin, atès que aquesta proposició és una\npetició en positiu perquè l'alcalde de Barcelona tingui més força per defensar els\ninteressos de Barcelona.\nEl Sr. Colomé reprèn la seva primera intervenció amb els terme forat,\nexpressant que la ruïna de la Generalitat es remunta al 2003, quan hi governava\nCiU, amb 1.200 milions reconeguts de dèficit més 3.000 milions en sanitat. En\nsegon lloc, puntualitza que el significat del terme provisionar té la connotació que\nno s'espera cobrar i, en aquest cas, el govern municipal ha provisionat 132 milions\nd'euros; i es pregunta com és possible que vagi a caixa una xifra que no es pensa\ncobrar i que, en aquesta ocasió, són uns milions que s'han perdonat a la\nGeneralitat.\nEmpra, seguidament, el terme demagògia, que aplica a les intervencions de la\nSra. Recasens durant en darrer mandat a la Comissió d'Economia, Empresa i\nOcupació i que ara li resulten reveladores.\nFinalment, pregunta que si algú que no defensa els diners dels ciutadans de\nBarcelona, i que posa la ciutat al servei del govern de la Generalitat pot ser alcalde\nde la ciutat; i atès que ho ha formulat com a pregunta retòrica, afirma que no.\nEl Sr. Laporta confirma que comparteixen la preocupació del Sr. Fernández Díaz\nperquè Barcelona cobri allò que li pertoca i per recuperar el deute de la\nGeneralitat; però això no els ha de fer perdre de vista els incompliments de l'estat\namb Barcelona, entre els quals l'eliminació de les despeses de capitalitat, o la\nnegativa a pagar 1,6 milions d'euros del MACBA, que interpreta com un càstig\nperquè la Generalitat no ha complert els objectius de dèficit; afegeix el retard en\nles infraestructures, que suposa un fre al desenvolupament econòmic del país, i es\nrefereix al corredor ferroviari mediterrani, l'estació de La Sagrera, les connexions\n\n2105\n\n\f2106\n\nGASETA MUNICIPAL DE BARCELONA\n\nNÚM. 15\n\nferroviàries amb el port de Barcelona, o la negativa d'AENA a què l'aeroport de\nBarcelona sigui hub internacional.\nObserva que aquest munt d'incompliments que acaba d'esmentar posen en\nevidència la contradicció del PP en fer una proposició com la que avui presenta i la\nseva actuació política.\nLa Sra. Recasens addueix, en referència a els intervencions del Sr. Colomé, que\nno és sa formular tantes preguntes retòriques perquè ben aviat es cau en la\nincoherència.\nReitera que el govern anterior d'aquest ajuntament va deixar un dèficit acumulat\nde gairebé nou-cents milions d'euros, mentre que actualment tanquen l'exercici del\n2012 amb un superàvit de seixanta milions d'euros; un romanent de tresoreria de\ncent quaranta-vuit milions i un fons de tresoreria líquid de 381 milions, fet que els\npermet pagar a trenta dies.\nAl Sr. Fernández Díaz li pregunta si creu que, si realment la solvència d'aquesta\nadministració estigués en perill, podrien pagar a trenta dies.\nConsidera que quan s'aborden debats econòmics s'hauria de vigilar molt el rigor\nen les intervencions a fi de no confondre la ciutadania.\nTanca les intervencions d'aquest debat centrant-se en la darrera línia de la\nproposició que expressa el compromís ferm amb Barcelona capital de Catalunya, i\nremarca que totes les institucions, inclòs l'estat, haurien de creure que Barcelona\nserà el motor econòmic del país i, per tant, cal posar fi a l'asfixia fiscal.\nS’aprova la proposició / declaració de grup en debat amb dos vots en contra –\nemesos pels Srs. Laporta i Portabella–, tres abstencions –emeses pels Srs. Gomà i\nMestre i la Sra. Sanz–, i trenta-tres vots a favor de la resta de membres del\nConsistori presents a la sessió amb el text transaccionat següent:\nEl Plenari del Consell Municipal acorda:\nInstar el Govern municipal a reclamar al Govern de la Generalitat que, en el\nmarc de les seves polítiques:\n1. Incorpori les partides necessàries per fer front a les obligacions amb\nBarcelona i el seu Ajuntament en el pressupost per l’exercici 2013.\n2. Proposi i acordi un calendari de venciments per al pagament del pendent\nacumulat a la liquidació del 31 de desembre de 2012 amb l’Ajuntament de\nBarcelona.\n3. Adopti un ferm compromís amb Barcelona com a Capital de Catalunya.\nDel Grup Municipal d’Iniciativa per Catalunya Verds-EUiA\nPp3. El Plenari del Consell Municipal acorda instar el Govern municipal a: 1.\nMantenir el vigent Pla Especial d'establiments de concurrència pública, hostaleria i\naltres serveis del Districte de Ciutat Vella (Pla d'usos) en la seva totalitat. 2. En el\ncas que es procedís a la modificació del Pla d'Usos de Ciutat Vella, o a l'elaboració\nd'un de nou, s'haurà de fer per mitjà d'un procés de participació ciutadana que\nhaurà de culminar en una consulta ciutadana, els resultats de la qual seran\nvinculants per al govern municipal.\nEl Sr. Gomà indica que la proposició que avui presenten parla de models de\nCiutat Vella. Destaca que aquest districte és un conjunt de barris habitats\nmajoritàriament per veïns i veïnes de classes populars, amb diversitat d'usos i una\nxarxa densa de relacions quotidianes. Posa de manifest que, durant molts anys,\ns’hi va desplegar un model potent de polítiques públiques orientat a dirigir les\ntransformacions urbanes en interès de la majoria, mentre que l'última dècada s'hi\nhan imposat realitats noves; fenòmens que han generat oportunitats, injustícies i\nproblemes; potencialitats, fragilitats i interessos en conflicte.\nAixí, fa notar que la ciutadania i el teixit veïnal han estat sotmesos a la pressió\nenorme dels interessos dels sectors immobiliari, hoteler i turístic amb una relació\nde forces desigual. En aquest context, subratlla que les polítiques públiques tornen\na tenir un paper cabdal, i el Pla d'Usos aprovat el 2010 esdevé l'eina principal en\nmans de veïns i veïnes per resistir les pressions privades.\nDestaca que l'esmentat pla d'usos és un instrument urbanístic que permet al\ndistricte situar en un marc estricte de regulació municipal tant les condicions\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nd'implantació d'establiments de concurrència pública, hoteleria i restauració, com\nles pautes d'ordenació territorial de la seva ubicació. Diu que es tracta d'una eina\nestratègica que fa possible, d'una banda, situar les necessitats del col·lectiu\nresident i els valors comunitaris de l'espai públic per sobre de les dinàmiques\nturístiques del districte; i, d'altra banda, permet regular, mitjançant la restricció o\nla prohibició, activitats amb impactes negatius i, altrament, dinamitzar totes\naquelles activitats que generin barri, vincles i valors culturals.\nQuant a l'aspecte més emblemàtic d'aquest pla d'usos, esmenta que s'hi\nprohibeix en totes les zones del districte la implantació de noves places hoteleres i\nhi és estrictament regulat el trasllat de llicències, és a dir, l'obertura d'establiments\namb rescat previ de places. Així doncs, aquest Pla d'Usos dóna poder al veïnat de\nCiutat Vella en clau democràtica per resistir pressions poderoses, però\nminoritàries, i construir un futur urbà amb sentit col·lectiu.\nDestaca el fet que el Pla d'Usos es va elaborar amb un procés participatiu, amb\nmúltiples espais de treball, de deliberació i de pluralitat, en el marc del qual es van\nanar teixint les aportacions i els acords que fan del resultat final una eina sòlida,\nútil i justa.\nTanmateix, posa de manifest que CiU, amb la connivència del PP, vol desmuntar\naquest instrument al servei d'interessos privats i amb la mínima transparència\npossible; la seva pretensió és modificar el Pla d'Usos i reobrir Ciutat Vella als hotels\nde luxe; fa possibles noves implantacions i ampliacions en zones on actualment hi\nestà prohibit; dóna barra lliure hotelera a la zona perimetral del districte, sense\nrescat ni limitacions de densitat, en edificis catalogats amb nivell de protecció B,\nque al districte arriben al 70%. D'aquesta manera, adverteix que el patrimoni de\nCiutat Vella esdevé una plataforma d'aterratge per a l'aprofitament econòmic\nprivat; significant un atac en tota regla a la línia de flotació del Pla d'Usos, de\nmanera que la prohibició de noves places hoteleres queda torpedinada i enfonsada\nen bona part del Districte.\nConstata, però, que a Ciutat Vella plou sobre mullat com és el cas de la marina\nde luxe al Port Vell, els hotels de cinc estrelles; megaiots i bombolla de turisme\nd'alt poder adquisitiu. Precisa que la mateixa marina és una agressió al Pla d'Usos,\natès que el govern va aprofitar l'escletxa, poc transparent, que li oferia l'Autoritat\nPortuària, i a redós d'aquesta actuació es desmunta el Pla d'Usos especialment en\nla zona perimetral que limita amb el Port Vell, on hi ha bon nombre d'edificis\nprotegits, i on CiU va votar en contra d'establir un pla d'equipaments i el passeig\nde Mar. Altrament, amb la seva proposta, els edificis podien acabar convertint-se\nen hotels de luxe amb vistes al mar.\nJustifica per tot plegat la proposició que avui presenten amb l’objectiu que el\nPlenari refermi la vigència del Pla d'Usos i el manteniment de la seva integritat; i fa\nnotar, alhora, que aquesta demanda sintonitza amb la voluntat de la xarxa veïnal\nde Ciutat Vella i les seves associacions.\nReitera que ahir mateix els van advertir que no es pot tornar a deixar Ciutat\nVella en mans de la voracitat turística i hotelera; en el mateix sentit, la FAV\nreivindica la validesa i la utilitat del Pla d'Usos, i va llançar el missatge que no es\npot fer res sense participació veïnal i ciutadana. Apunta que és precisament això\nels que els porta al segon punt de la proposició, que és que qualsevol modificació\nd'aquest pla d'usos s'hauria de fer mitjançant d'un nou procés de participació que\nhauria de culminar en una consulta ciutadana vinculant.\nEs referma en què la Ciutat Vella dels iots i dels hotels només és possible amb\nuna política basada en l'opacitat i la baixa intensitat democràtica, i el seu Grup\ninsisteix que hi ha una altra lògica possible que passa per l'obertura participativa,\nel diàleg i la consulta que, d'una banda, aprofundeix els valors de la democràcia i,\nd'altra banda, genera polítiques més útils i més justes al servei del benestar i del\nfutur col·lectiu de Ciutat Vella.\nReprenent la declaració del moviment veïnal, es ratifica en què el Pla d'Usos és\nuna bona eina que ha aturat la conversió del Districte en un parc temàtic hoteler i\nturístic, i que les propostes d'obertura s'han de situar en l'espai de la participació i\nla consulta.\nLa Sra. Jaurrieta avança el posicionament favorable del Grup Socialista a la\nproposició pels motius que expressa seguidament.\n\n2107\n\n\f2108\n\nGASETA MUNICIPAL DE BARCELONA\n\nNÚM. 15\n\nEn primer lloc, diu que consideren que el Pla d'Usos de Ciutat Vella funciona ja\nque la seva entrada en vigor va aturar de cop el mobbing immobiliari, tant el pla\ndel 2005 com el del 2010, i es va acabar amb l'especulació immobiliària.\nTanmateix, assenyala que les expressions públiques reiterades per part del govern\nmunicipal de fer canvis a la regulació han capgirat la situació de manera que, a poc\na poc, el mobbing està tornant a Ciutat Vella contra veïnat i comerços, i posa com\na exemple el bar Marsella. Dit això, aprofita per recordar que l'abstenció del seu\nGrup en el PAM passava pel compromís de mantenir vigent el Pla d'Usos de Ciutat\nVella.\nEn segon lloc, constata que es tracta d'un pla que no porta ni tres anys de\nvigència, que encara s'està desenvolupant i, per tant, encara s'han de veure els\nseus efectes finals.\nEn tercer lloc, fa avinent que allà on cal esmerçar esforços perquè encara hi ha\nmolt de camí per recórrer és en l'elaboració un d'un pla d'usos de la Rambla o del\nParal·lel, dues artèries a regular per motius diversos. En aquest sentit, indica que\nel Pla d'Usos actual incorpora un punt en què es demana explícitament la redacció\nd'un pla d'usos de la Rambla i, en tot el que el porta de mandat, el nou govern no\nha avançat en cap regulació en aquesta línia.\nFinalment, considera que el govern, després d'escoltar els interessos econòmics,\nha d'escoltar els del veïnat, començant per complir la promesa electoral de fer\nparticipar la gent en consultes ciutadanes.\nEl Sr. Villagrasa inicia la seva intervenció argüint que el Grup d'ICV-EUiA ha\npresentat aquesta proposta sabent que la revisió del Pla d'Usos de Ciutat Vella es\npresentarà en breu. Es pregunta quines són les seves motivacions quan saben que\ns'obrirà un període d'exposició pública, tot i que entén que al darrere hi ha la\nvoluntat de confondre veïns i comerciants del Districte, desinformar l'opinió pública\ni, sobretot, un intent de bloquejar la revisió del Pla d'Usos per mantenir un pla que,\nseguint la mateixa línia dels darrers anys, no ha donat un balanç positiu a Ciutat\nVella.\nAixí, desmenteix l'argument del Sr. Gomà, qui diu que hi ha entitats que estan\nen contra de la revisió del pla, i assegura que hi ha moltes entitats de veïns i\ncomerciants que ho veuen amb molt bons ulls.\nAddueix que la revisió del pla és necessària i urgent a fi d'adaptar-la als\nmoments actuals i a la situació real del Districte; que cal generar unes bases que\najudin a la creació d'ocupació i oportunitats de negoci, i que cal evitar la\nproliferació d'activitats que signifiquen un fre a què molts barcelonins s'atansin a\nmolts carrers de Ciutat Vella. En aquest sentit, diu que cal ajudar a crear espais de\nrelació segurs i de bona convivència, i això no és altra cosa que generar millor\nqualitat de vida als veïns i els comerciants.\nAfirma que l'activitat econòmica d'un districte pot ajudar a millorar la situació\nd'inseguretat d'un barri o d'un carrer i, per tant, cal ajudar a la instal·lació de nous\nnegocis. Contràriament, adverteix que no s'han d'acontentar amb carrers buits i\nnegocis tancats, negant-se a les inversions. Altrament, han de facilitar-hi una\noferta comercial atractiva, d'entrada per al veïnat, però també per als visitants de\nla ciutat i el turisme familiar.\nPer acabar la seva intervenció, posa en relleu que hi ha molts veïns i\ncomerciants de Ciutat Vella que es queixen que als carrers del districte hi ha un\nexcés de locutoris, kebabs i minisupermercats.\nEl Sr. Portabella considera que convindria posar-se d'acord amb què el Pla\nd'Usos de Ciutat Vella incideix en aspectes clarament controvertits, així com que\nles seves aportacions fins ara han estat positives, com corrobora el fet que s'hagi\nregulat per evitar la concentració de supermercats i autoserveis a què acaba\nd’al·ludir el Sr. Villagrasa. Subscriu, també, que no es pot produir una concentració\nde restaurants i de bars musicals, i el pla regula la restricció de la seva implantació\ni el fet que es puguin ubicar en un altre indret sense incrementar-ne el nombre.\nAdmet que no hi ha receptes per resoldre el cent per cent dels problemes i\nsituacions que preocupen els habitants de Ciutat Vella, tot i que és positiva per a\ntothom la defensa el dret al descans i evitar una concentració aclaparadora de\ndeterminats comerços o activitats.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nQuant als hotels, diu que no és cert que no se'n poguessin obrir al Districte, sinó\nque per fer-ho calia recuperar una llicència, generalment il·legal. En aquest sentit,\nli preocupa que es tingui una visió curta de mires pel que fa a la importància\nturística de Barcelona, que és la primera ciutat turística d'Europa que és no capital\nd'estat, i la que ocupa el quart lloc del rànquing total. Per aquest motiu, dissenteix\namb què la majoria de l'oferta hotelera es concentri a Ciutat Vella, atès que va en\ndetriment de la resta de la ciutat. Considera, doncs, que cal fer una reflexió sobre\nquina mena de turisme es vol atraure a Barcelona, i procurar que tots els districtes\nen surtin beneficiats.\nRemarca com a molt positiva també la regulació del pla en el sentit que els\nhabitatges turístics no es puguin ubicar en edificis residencials en benefici dels\nresidents habituals.\nEn conclusió, opina que el manteniment de la vigència del Pla d'Usos de Ciutat\nVella és positiu, de manera que entén que s'ha de fer una reflexió sobre el pla i\nquins aspectes es poden millorar.\nFinalment, posa de manifest que hi ha una certa contradicció entre els dos punts\nde la proposició atès que en el primer punt demana mantenir el Pla d'Usos i, en el\nsegon, que, en cas que es modifiqui, que es faci amb un procés de participació\nciutadana, i entén que s'hauria de defensar amb més convicció el primer,\naltrament té poques possibilitats de tirar endavant. Tot i amb això, avança que\natorguen un sí crític a la proposta.\nLa Sra. Homs assenyala que el govern municipal sempre ha manifestat la\nvoluntat de modificar el Pla d'Usos de Ciutat Vella, tal i com ja constava en el\nprograma electoral i com demostra el fet que s'hi està treballant actualment.\nPuntualitza que es modifica amb la premissa de mantenir sempre l'esperit del pla\nvigent, atès que allò que proposen no és un text nou sinó la modificació de\nl'existent, que tingui en compte l'equilibri territorial a partir de la dinamització del\nterritori generant noves oportunitats, i preservant les zones de Ciutat Vella que ja\nestan saturades a fi de garantir la qualitat de vida veïnal.\nJustifica aquesta modificació perquè el 2010, any en què es va aprovar el Pla\nd'Usos, encara no hi havia l'actualització del cens, una eina que ha permès\ndelimitar la zones saturades per activitats de pública concurrència de les que no ho\nestan. Un altre aspecte que justifica l'ajustament del pla és la crisi econòmica i\nsocial, que en dos anys ha provocat moltes alteracions al territori i la seva\ncomposició social.\nConsidera, doncs, que fóra frívol desentendre's d'opcions de millora i de\ngeneració de nous llocs de treball, de revitalització de llocs concrets de Ciutat\nVella, i els demana que valorin tot allò que generen els negocis en l'entorn.\nPel que fa al segon punt de la proposició, afirma que el seu Grup té molt clar el\nsignificat de la participació ciutadana: escoltar tothom, i en aquest cas, a més de la\nxarxa veïnal de Ciutat Vella, també altres associacions de veïns i comerciants\nd'arreu del territori del Districte, actitud que han assumit des del principi del\nmandat. En aquest sentit, afirma que es veuria amb cor de dir què vol cada\nassociació de veïns i de comerciants del Districte que presideix respecte al Pla\nd'Usos.\nAfegeix que, a més del procés de participació genèric que proposen, parlen amb\nels veïns a títol individual. Confirma, per tant, que el procés de participació és viu i\ntransversal.\nFinalment, quant a la consulta ciutadana, es remet a unes paraules recents de\nl'Alcalde: \"nosaltres ja hem explicat la nostra teoria; ho vam fer en el nostre\nprograma electoral i la gent el va votar i vam guanyar les eleccions. Ara no tindria\ncap sentit que no apliquéssim la nostra filosofia.\"\nEl Sr. Gomà agraeix al grups Socialista i d'UpB el seu suport a la proposició, i\nreprenent les darreres paraules de la Sra. Homs, li recorda que en el programa\nelectoral a què s'ha referit també hi deia textualment \"Ciutat Vella, el districte de\nla participació, consultes ciutadanes per les temàtiques rellevants dels barris del\nDistricte\". Observa, doncs, que el tancament de la seva intervenció contradiu\nessencialment el que va ser el seu compromís electoral.\nTot seguit, pregunta als Grups que han refusat la proposició si sincerament hi\nvolen un model de monocultiu turístic, atès que el Districte té el 40% dels hotels\n\n2109\n\n\f2110\n\nGASETA MUNICIPAL DE BARCELONA\n\nNÚM. 15\n\nde la ciutat i només el 6% de la població; una relació entre places hoteleres i\npoblació que a Ciutat Vella es multiplica per quatre respecte a la resta del territori\nurbà. Els pregunta, també, si hi volen un model comercial que giri entorn del\nmenjar ràpid i altres elements de banalització urbana que comporta la massificació\nturística; si realment creuen que són les terrasses de bars i els restaurants allò que\npot dinamitzar socialment espais com el Pou de la Figuera o la plaça George\nOrwell. O si, altrament, consideren que haurien de ser espais per a tothom, amb\nmés i millors equipaments i amb habitatge rehabilitat.\nEntén que allò que qualifiquen de modificació del Pla d'Usos és, en realitat, una\nalteració essencial dels valors del pla vigent, tal i com s'ha posat de manifest en\nles expressions del moviment veïnal. Considera, per tant, que fan gala d'una\ncombinació d'ideologia de neoliberalisme urbà i de subordinació al dictat de\ndeterminats interessos privats.\nConfronta la ciutat dels negocis i de la privatització dels processos polítics a la\ndel bé comú i a la dels processos democràtics i, en aquesta línia, Ciutat Vella ha de\ncontinuar sent construïda amb participació i al servei de la majoria, cosa que\nsignifica donar suport al Pla d'Usos i refusar el seu desmuntatge; donar suport al\ndret veïnal a decidir i no girar l'esquena a la ciutadania, i recorda a la Sra. Homs\nque el Districte té un teixit veïnal i associatiu compromès i potent, i una ciutadania\nreflexiva, i creu que és mostrar molt de desconeixement si creuen que no alçarà la\nveu i plantarà cara si se la ignora.\nAfirma que continuaran treballant al llarg del procés de debat polític que s'obrirà\nquan formalment es presenti la modificació, i que es posaran al costat de la\nciutadania a favor del manteniment integral del Pla d'Usos vigent, i per obrir totes\nles escletxes per facilitar la participació i la consulta ciutadana.\nLa Sra. Jaurrieta diu, en primer lloc, que li sorprèn la defensa per part del Grup\ndel PP de la modificació del Pla d'Usos de Ciutat Vella tal com ho faria el govern.\nEn segon lloc, esmenta la sessió de juny de 2012 de la comissió d'Hàbitat Urbà\nen què el Sr. Vives deia que havien volgut revisar el Pla d'Usos de dalt a baix.\nEntén, doncs, que no es tractarà d'una modificació, sinó que s'anirà més enllà.\nFa notar a la Sra. Homs que s'escuda en excuses de mal pagador, que només\nresponen als seus compromisos sense pensar en Ciutat Vella.\nFinalment, fa referència als compromisos electorals que ha esgrimit la regidora i\nes remet al decàleg per Ciutat Vella presentat per CiU a les eleccions municipals\npassades, en què es comprometia a potenciar la posada en marxa de processos de\nparticipació reals, incloses les consultes ciutadanes sobre les principals\nproblemàtiques de cada barri del Districte. Replica les paraules de la Sra. Homs\nfent avinent que entre tots han de donar prestigi a la política, cosa que comença\nper complir els compromisos electorals.\nEl Sr. Villagrasa respon l'al·lusió de la Sra. Jaurrieta afirmant que el seu Grup\ndefensa la revisió del Pla d'Usos perquè van ser els únics que hi van votar en\ncontra.\nIgualment, respon al Sr. Gomà adduint que allò que ha defensat el Grup d'ICVEUiA com a model comercial per a Ciutat Vella ha estat l'activitat il·legal dels\nllauners; la instal·lació, com si es tractés d'un costum comercial a Catalunya, del\nregateig a les botigues de conveniència; s'han oposat a la construcció d'un hotel al\ncarrer Magdalenes en benefici dels ocupes que havien fet seu el carrer. De la\nmateixa manera, pregunta si els sembla un model comercial acceptable el del\ncarrer Nou de la Rambla, abans conegut com l'avinguda de la moda, i on ara hi ha\ndisset supermercats, cinc dels quals entorn del Palau Güell.\nLa Sra. Homs replica que l'immobilisme és no entendre què necessita Ciutat\nVella, un territori de gran complexitat.\nA la Sra. Jaurrieta li diu que disposa d'un document redactat pel Grup Socialista\nper a l'aprovació del PAM en què s'hi diu que s'ha de mantenir el Pla d'Usos de\nCiutat Vella adaptant-lo i actualitzant-lo a les noves realitats del Districte, i li\ndemana, per tant, que s'aclareixin.\nEs rebutja la proposició / declaració de grup en debat amb vint-i-dos vots en\ncontra –emesos pels Srs. Trias, Forn, Puigdollers, Vives, Ciurana, Blasi, Martí i\nFreixedes i les Sres. Recasens, Fandos, Homs, Vila i Rognoni, i també pels Srs.\nFernández Díaz, Mulleras, Villagrasa, Bolaños i Ramírez i les Sres. Esteller, Martín,\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPajares i Casanova– i setze vots a favor de la resta de membres del Consistori\npresents a la sessió.\nDel Grup Municipal d’Unitat per Barcelona\nPp4. El Plenari del Consell Municipal de l'Ajuntament de Barcelona acorda: 1.\nDonar suport a la tramitació d'un expedient de modificació de crèdit per un import\nde 93,3 milions d'euros en el pressupost de l'exercici 2012 prorrogat per a\nl'exercici 2013, destinat a inversions previstes en el Pla d'Actuació Municipal. 2.\nQue l'Alcalde de Barcelona convoqui un reunió amb els Presidents de tots els grups\nmunicipals per explicar la futura inversió d'aquests 93,3 milions d'euros per\nl'exercici 2013.\nEl Sr. Portabella presenta la proposició al·ludint, en primer lloc, al fet que amb la\npròrroga dels pressupostos del 2012 es van incorporar 150 milions d'inversió,\nquedant-ne 197 de pendents; en segon lloc, a l'anunci d'un acord entre CiU i el PP,\nque es va portar a aprovació inicial a la darrera sessió de la comissió d'Economia,\nEmpresa i Ocupació, en el sentit de donar tràmit a 103 milions d'euros per\ndestinar-los a noves inversions i, per tant, en resten 93,3. Per aquest motiu, el seu\nGrup proposa la tramitació de l'expedient de modificació de crèdit per aquest\nimport i, una vegada aprovada, que l'Alcalde convoqui els presidents de Grup i els\ninformi de quines són les seves intencions al respecte.\nJustifica la presentació de la proposició arran del que ja van manifestar el 2012,\namb motiu de l'aprovació del PAM, en el sentit que abans que els interessos\npartidistes hi ha els de la ciutadania, i per això volien contribuir a l'establiment\nd'un full de ruta en un moment de crisi severa, però de gran il·lusió nacional.\nFa avinent que en moltes ocasions han manifestat que, atesa la situació, era\nessencial no perdre aquests diners per a la ciutat; i afegeix que veuen amb\npreocupació que el govern municipal pacti un segon tram d'inversions al marge del\nPAM i, a més, amb un seguit de contraprestacions força preocupants que il·lustra\namb l'exemple que, ahir mateix, CiU no va votar a favor de la immersió lingüística\na les Congrés de Diputats.\nObserva, doncs, que hi ha diverses maneres d'arribar a un acord quant a\naquests diners, cosa que no requereix el compromís amb un partit polític que, al\nseu parer, és nociu per als interessos nacionals i socials de Barcelona.\nConclou, en conseqüència, que si el govern municipal pacta amb el PP\nlliurement, no cal que s'excusi amb les inversions, que es podrien aprovar només\nvotant afirmativament la present proposició.\nEl Sr. Martí Grau fa avinent al Sr. Portabella que subscriu plenament aquest\ndarrer argument.\nSeguidament, avança el suport a la proposició, sobretot per palesar en aquest\nPlenari que existeix una altra manera d'acordar les inversions. En aquest sentit, es\nrefereix a què el seu Grup va facilitar l'aprovació del PAM, i que no van aconseguir\nposar-se d'acord perquè situaven la xifra global del pressupost en cent milions i\nescaig més de la xifra que proposava el govern; perquè no s'hi incorporava cap\ndels projectes del PAM que s'havien aprovat en el pressupost; i pel deute amb la\nGeneralitat que, malgrat les profuses explicacions de la Sra. Recasens, al\ntancament de 2012 és molt preocupant, i que pot arribar a posar en dificultats a\nles administracions públiques a Catalunya.\nReprenent el fet que no van arribar a un acord quant al pressupost, reitera que,\ncom ja van dir de bon principi, existeix la possibilitat d'arribar a coincidir a fi\nd'aprovar les inversions, amb l'objectiu que no quedi cap euro al calaix.\nPrecisa que amb el suport a aquesta proposició pretenen que es trenqui l'acord\nentre CiU i el PP, no tant per les inversions, que també els preocupen atès que la\ndistribució territorial del paquet aprovat fins ara és força preocupant, sinó per\nl'acord ocult que hi ha sota la taula, tal i com s'ha palesat amb el cas del Pla d'Usos\nde Ciutat Vella. Temen, doncs, que l'aprovació dels pressupostos d'enguany\nseguirà la línia dels del 2012, quan es van carregar totes les empreses d'inversió\nals districtes, fruit de l'exigència del Grup del PP.\n\n2111\n\n\f2112\n\nGASETA MUNICIPAL DE BARCELONA\n\nNÚM. 15\n\nFa notar que avui demostren que hi ha una altra manera d'aprovar les\ninversions, i es remet al fet que l'Alcalde ha apel·lat en moltes ocasions a fer les\ncoses entre tots, atès que el govern està en minoria, i remarca que aquesta\nproposició d'UpB, i que el seu Grup subscriu, reflecteix que hi ha manera d'arribar\na un acord en el terreny de les inversions avalat per un nombre superior de\nregidors, amb més força que no pas la que sumen amb la col·laboració a què han\narribat amb el Grup del PP, cosa que, alhora, significaria no haver d'anar aprovant\nprojectes de sotamà, que posaran en perill real l'estabilitat del projecte de ciutat.\nEl Sr. Mulleras agraeix, d'entrada, la bona predisposició del govern municipal per\narribar a un acord amb el seu Grup, basat, en primer lloc, en la implantació de les\ntaxes per caixers automàtics en façana, destinant els ingressos a finalitats socials i\nterapèutiques; i, en segon lloc, en la incorporació de més despesa social per\nimport de vint milions d'euros, que comporta la construcció d'un nou centre social\nper a persones sense sostre i un nou servei per donar sopars a mil infants.\nAddueix que si hi ha algú que considera preocupants aquestes contraprestacions\nés que té un altre ordre de prioritats.\nDestaca que han aconseguit el desbloqueig de 103 milions d'euros per a\ninversions, esmerçant-los en obres i projectes paralitzats, entre els quals 25\nmilions d'euros en mercats municipals, i posa el cas del mercat de Sant Antoni que\nportava tres mesos aturat, malgrat que estava licitat.\nAl·lega que han arribat a aquest acord per responsabilitat, per ajudar a pal·liar\nla greu crisi econòmica i acarar la situació d'emergència social. Consideren que\namb aquestes actuacions s'ajuda a la reactivació econòmica de la ciutat, la creació\nde 3.500 llocs de treball nous, i a injectar liquiditat a les pime i als autònoms.\nConfirma que, fer-ho, era possible; així, quan els ciutadans de Barcelona van\ndecidir amb el seu vot la formació del consistori, van escollir majoritàriament els\ndos partits que podien fer possibles majories per tirar endavant aquesta mena\nd'acords, el PSC o bé el PP. Altrament, a la coalició del Sr. Portabella li va atorgar\ndos regidors, de manera que li demana que assumeixi la realitat.\nPregunta si, atesa la situació, algú pot considerar positiu aturar inversions a la\nciutat, o tancar la porta a l'increment de la despesa social com pretenen algunes\nformacions polítiques d'aquesta cambra en donar suport a una proposició com la\nque els ocupa.\nReitera, doncs, la voluntat del Grup del PP d'arribar a acords deixant els colors\npolítics de banda, i posant-hi seny i responsabilitat.\nEl Sr. Mestre justifica l'abstenció del seu Grup pel fet que hi ha dos\nplantejaments que no comparteix i que es reflecteixen en els dos punts de què\nconsta la proposició.\nD'una banda, expressa el desacord amb què a data d'avui calgui demanar a\nl'Alcalde que convoqui els grups municipals per tractar de noranta tres milions\nd'euros i escaig d'inversió pendents i presentar-los com a modificació de crèdit.\nConsideren que avui, de la mateixa manera que l'1 de gener, cal continuar\nreclamant que el govern municipal presenti en aquest plenari el pressupost per a\nl'exercici del 2013. Insisteix que aquest ajuntament necessita un pressupost i la\nciutat el reclama.\nFa notar al Sr. Fernández Díaz que el seu Grup és responsable dels acords a què\narriba amb CiU i, en concret, que el pressupost arribi al Plenari i pugui ser discutit\nen aquesta cambra i també en els diversos òrgans de participació ciutadana.\nAssegura que no es poden conformar amb la manca de pressupost, i no es\npoden resignar a treballar a precari amb un pressupost prorrogat a través de\nmodificacions de crèdit.\nD'altra banda, tampoc no comparteixen l'expectativa, inviable i il·lusòria al seu\nparer, generada arran de la proposta d'UpB en la darrera sessió de la comissió\nd'Economia, Empresa i Ocupació, atès que no es pot influir o decidir sobre els\nnoranta-tres milions d'euros pendents d'inversió perquè CiU i el PP ja han arribat a\nun acord sobre les inversions municipals del 2013; ja han convingut què es farà\namb 103 milions, i d'aquí a pocs dies ho faran sobre els noranta-tres que resten.\nAdverteix, per tant, que no cal donar-hi més voltes perquè l'acord ja està pres\natesa la correlació de forces que estableix una majoria natural que s'ha anat\nposant de manifest en aquest mandat d'una manera continuada, i és la que\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nconformen CiU i el PP. Així s'ha evidenciat amb motiu de l'enduriment de\nl'ordenança de civisme; amb el pacte pel pressupost i les ordenances fiscals del\n2012; amb l'aprovació de la marina de luxe al Port Vell; la destinació de quatre\nmilions d'euros al circuit de Montmeló; i ara amb motiu de les inversions d'aquest\nexercici i, de ben segur, es tornarà a posar de manifest d'aquí poc amb el Pla\nd'Usos de Ciutat Vella o amb l'ordenança de terrasses i vetlladors.\nConclou, en conseqüència, que els pactes del govern municipal amb el Grup del\nPP són certs i ben evidents d'ençà que es va encetar el present mandat.\nAdverteix que Barcelona ha de disposar d'un pressupost i que hi ha les\ncondicions polítiques per configurar una majoria que ho permeti. Altrament, els dos\npartits tornen a pactar el destí de pràcticament dos-cents vint milions d'euros en\nmodificacions de crèdit, la majoria per a inversions i, en conseqüència, les\ncondicions per pactar el pressupost d'enguany entre totes dues formacions\nexisteixen i no plantegen massa dificultats.\nFinalment, reclama novament a l'Alcalde que porti el pressupost municipal al\nPlenari atès que ja té soci per fer-ho.\nLa Sra. Recasens replica al Sr. Mestre que, quan la seva formació formava part\ndel govern municipal, es van esmerçar en els premis Laureus 8,3 milions d'euros,\nal·lusió que justifica amb la voluntat de posar en evidència la demagògia que es\npot arribar a gastar en determinades intervencions.\nFet aquest incís, anuncia que no poden donar suport a la proposició, bàsicament\nper un aspecte procedimental. Precisa que el procediment que proposa, el govern\nel va intentar posar en marxa l'octubre passat a fi de tirar endavant el pressupost\nquan tocava. Indica que el govern municipal ho va fer d'una altra manera que els\ngoverns anteriors, que portaven a la comissió d'Economia amb uns pressupostos\npactats prèviament i, en quaranta-vuit hores, l'oposició es podia posicionar i, a\npartir d'aquí, s'encetava la tramitació.\nAltrament, el nou govern va canviar aquesta dinàmica, i va proposar que d'una\nmanera oberta i transparent, entre tots els grups municipals poguessin tirar\nendavant el pressupost. Així ho van fer presentant un informe del pressupost en\ncomissió i, alhora, penjant la informació al web municipal. Tanmateix, els grups de\nl'oposició es van negar a debatre'l i van marxar de la comissió.\nAgraeix, però, l'acord quant a què cal tramitar un segon expedient per arribar\nals 347 milions d'euros d'inversió. De tota manera, fa notar al Sr. Portabella que\nno es pot actuar de la manera que marca la proposició. Confirma que donen suport\nal primer punt, tot i que la tramitació de l'expedient requereix portar-lo a la\ncomissió d'Hisenda, fer un expedient de modificació de crèdit, establir totes i\ncadascuna de les inversions i trobar la via de finançament a fi de sustentar la\nmodificació de crèdit.\nPosa de manifest que aquesta que ha descrit és una manera de desbloquejar les\ninversions, i que el han acordat amb el Grup del PP paquet de 103 milions d'euros\nperquè era un acord real i possibilista, ja que no es va poder treballar de manera\nconsensuada per arribar a un pressupost en ferm, de manera que l'única opció era\nrecórrer a la via de les modificacions de crèdit per desbloquejar la inversió i la\ndespesa corrent.\nQuant a inversions, es refereix als quatre grans paquets que plantejava el Sr.\nMartí Grau, de vint-i-cinc milions cadascun, adreçats a educació i habitatge d'una\nmanera genèrica, i al fet que ja li va advertir que s'havia d'especificar en detall\ncada inversió. En aquest sentit, pregunta amb quines inversions del paquet de 103\nmilions d'euros no estan d'acord els grups de l'oposició per no donar-los suport.\nEl Sr. Portabella replica la intervenció del representant del Grup del PP\nassegurant que no van votar en contra de la inversió de 103 milions d'euros, sinó\nde la proposta d'inversió d'aquesta xifra pactada amb el govern en què consten un\nseguit de despeses amb les quals discrepen, entre les quals els gairebé vint milions\nadreçats a polítiques socials, que consideren una quantitat molt escassa malgrat\nque el Grup del PP es vanta d'aquesta inversió. En la mateixa línia es refereix a\nquè el PP, que té majoria a les Corts, ha liquidat del tot el suport a la\nteleassistència a totes les persones que ho necessiten.\n\n2113\n\n\f2114\n\nGASETA MUNICIPAL DE BARCELONA\n\nNÚM. 15\n\nIgualment, es refereix a què la formació del Sr. Mulleras ha estat justificant la\nLlei hipotecària que afavoria els desnonaments, i només quan es produeix un acord\na escala de la UE, es plantegen de revisar-ho.\nJustifica, per tant, la preocupació d'UpB en base a aquests fets que acaba\nd'esmentar; temen que no només arribin a un acord quant a 103 milions d'euros,\nsinó que s'hi puguin sumar 93 milions més, i que la sensibilitat social per invertirlos sigui francament baixa.\nEsgrimeix com una altra preocupació el fet que en la batalla democràtica que es\nlliura al país entre aquells que consideren que és el poble de Catalunya qui té dret\na decidir el seu futur i, d'altra banda, els qui consideren que no, el Grup del PP\ns'inscrigui sense cap mena de dubte en el segon grup.\nEl Sr. Martí Grau felicita els Srs. Mulleras i Fernández Díaz perquè actuen com a\nautèntics tinents d'Alcalde, explicant i defensant els projectes amb gran\nvehemència; igualment, felicita la Sra. Recasens perquè el govern s'ha sortit amb\nla seva, atès que, des del primer moment, es va palesar que l'estabilitat la volien\naconseguir amb el Grup del PP.\nAdmet que, en molts moments, va creure que això era impossible atenint-se a\nmotius socials i nacionals per la fractura que divideix el PP de la major part de\nforces polítiques de Catalunya. Tanmateix, la tinent d'Alcalde ha aconseguit\nacostar-se al Grup del PP per pactar les inversions, i discrepa rotundament amb\nl'argument que no hi havia altra opció.\nEl Sr. Fernández Díaz empra l'al·legoria que hi ha qui, quan se li assenyala la\nllunya, es queda mirant el dit per posar de manifest que en aquesta sessió plenària\nels grups de l'oposició s'han limitat a criticar un acord del Grup del PP amb el\ngovern municipal; tanmateix, no ha sentit al llarg del debat que ni una sola de les\nactuacions contingudes en el paquet d'inversions de 103 milions d'euros els hagi\nsemblat malament.\nEls demana, doncs, que no critiquin l'acord polític, que és l'eina, oblidant el que\nrealment és important per a la ciutat: promoure actuacions municipals per garantir\nel creixement econòmic, crear ocupació, promoure inversions als barris per\nmillorar-ne la qualitat de vida i enfortir les polítiques socials. Remarca que mai\nl'Ajuntament havia destinat tants diners a polítiques socials, tot i que considera\nque encara és insuficient.\nPuntualitza que els 103 milions d'euros es destinen a 241 actuacions, i que es\ntracta d'una xifra idèntica a la que el tripartit municipal va destinar durant\nl'anterior mandat a fer una sola actuació, el Museu Disseny-Hub, mentre deixaven\nde banda algunes de les actuacions que ara enceten.\nEl Sr. Mestre demana a la Sra. Recasens que no els vengui gat per llebre,\nperquè mai no han iniciat la tramitació del pressupost del 2013 ja que no hi ha\nmoltes maneres d'aprovar-lo, com assegura, sinó només una, fixada per llei, que\nés portar-lo a aprovació inicial de la comissió d'Economia. Així, diu que encara\nestan esperant que portin l'expedient a aprovació inicial de la comissió, motiu pel\nqual els reclamen que ho facin, de la mà del Grup del PP que és a qui han escollit\nper governar la ciutat. Altrament, entén que respon a motius partidistes que no ho\nfacin, ja que és molt difícil justificar avui dia un acord de CiU amb el PP.\nLa Sra. Recasens observa que el debat a derivat exclusivament cap als 103\nmilions d'euros, de manera que creu que cal recapitular.\nFa avinent al Sr. Mestre que, les ganes que ara té d'aprovar el pressupost, les\nhauria d'haver posat de manifest per l'octubre.\nAl Sr. Martí Grau li fa notar que l'assumpte no rau en les persones, sinó entre el\ngovern i l'oposició, i li proposa de reprendre la conversa que van mantenir pel\ndesembre, i entén que ja saben per què van trencar l'acord i les negociacions que\nhavien posat en marxa llavors.\nConclou, doncs, que la ciutadania no podia esperar altra cosa del govern\nmunicipal que el fet que desbloquegés les inversions de 347 milions que eren al\ncalaix.\nEs rebutja la proposició / declaració de grup en debat amb vint-i-dos vots en\ncontra –emesos pels Srs. Trias, Forn, Puigdollers, Vives, Ciurana, Blasi, Martí i\nFreixedes i les Sres. Recasens, Fandos, Homs, Vila i Rognoni, i també pels Srs.\nFernández Díaz, Mulleras, Villagrasa, Bolaños i Ramírez i les Sres. Esteller, Martín,\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPajares i Casanova–, tres abstencions –emeses pels Srs. Gomà i Mestre i la Sra.\nSanz–, i tretze vots a favor de la resta de membres del Consistori presents a la\nsessió.\nb) Proposicions amb contingut de declaració institucional\nc) Precs\nDel Grup Municipal del Partit Popular\nPc 1. Instar al Govern municipal a incloure, en el projecte d'inversió per a la\ntransformació de Glòries, una partida específica per avançar la construcció dels\ntúnels dins del mandat.\nEl Sr. Fernández Díaz formula el prec recordant que el 2007, a les portes d’unes\neleccions municipals, les formacions polítiques d'aquest consistori, tret del Grup del\nPP que es va abstenir, van donar suport al denominat “compromís per Glòries”.\nJustifica aquesta actitud d'abstenció per la manca de rigor en el calendari de les\nobres, atès que el calendari aprovat per transformar les Glòries establia que el\n2013 estarien acabades. Entén que la realitat parla per ella mateixa, i sis anys\ndesprés es confirma que el tripartit va preferir prioritzar el museu Disseny-Hub,\namb una despesa de 101 milions d'euros i, a canvi, va deixar enrere la construcció\ndels catorze equipaments compromesos per part del govern de la Generalitat, i\naltres compromisos compartits amb aquest ajuntament per promoure la\nconstrucció de sis-cents habitatges de protecció oficial així com l'enderroc i la\ndeconstrucció del tambor viari i de l'scalextric.\nFa avinent que, ara com ara, és factible destinar diners per promoure el\ncompromís de Glòries que esperen els barris del Poblenou, Clot del Camp de l'Arpa,\nSagrada Família i Fort Pienc; i això és el que van fer realitat amb el primer acord\nen favor de les inversions, tot i que consideren que cal anar més enllà i que el\ntúnel del carrer de Castillejos a la plaça de les Glòries esdevingui una realitat i es\nmaterialitzin els primers compromisos inversors.\nPer tot plegat, manifesta que el seu Grup considera factible, d'entrada, avançar\nal 2015 la previsió de construcció del túnel; destinar a l'actuació un mínim de\nquinze milions d'euros durant l'exercici de 2015, cosa que permetria per primera\nvegada d'ençà del 2007 afegir als trenta-set milions d'euros ja compromesos\nquinze milions més per a la construcció del túnel esmentat, als quals probablement\ns'hi podrien afegir dos milions més per a l'enderrocament de l'scalextric de la plaça\nde les Glòries.\nEl Sr. Vives assenyala que en la sessió del 19 de febrer de la comissió de\nseguiment de la transformació de la plaça de les Glòries es va presentar una\nproposta de cronograma i un pressupost associat que, de fet, era l'adaptació\nd'aquell que havien presentat el juliol de 2012, després d'haver analitzat totes les\ncircumstàncies i avançat en els projectes.\nRemarca que el veïnat i la majoria dels grups polítics assistents a la reunió van\ndemanar que s'estudiés la possibilitat que en aquest mandat s'iniciessin les obres\ndels túnels contemplats en el \"compromís de Glòries\".\nIndica que, a instàncies d'aquest prec, es pot afirmar que s'ha arribat a un acord\na fi de desbloquejar els quinze milions d'euros que calien per tirar endavant l'inici\nde les obres del túnel, després d'haver-ne valorat les possibilitats tècniques.\nAixí doncs, remarca que amb aquesta quantitat extra poden avançar en la feina\nd'execució dels pous d'atac, dels murs-pantalla i del centre de viabilitat provisional,\ni que tot plegat ha estat possible gràcies als acords a què han arribat amb el Grup\ndel PP, que permetran donar compliment al pla original del compromís de Glòries.\nEs congratula, doncs, per la recuperació del ritme i de l'esperit global de consens,\nalhora que confia que podran iniciar les obres immediatament.\n\n2115\n\n\f2116\n\nGASETA MUNICIPAL DE BARCELONA\n\nNÚM. 15\n\nDel Grup Municipal d’Iniciativa per Catalunya Verds-EUiA\nPc 2. Que el govern municipal convoqui en el termini de 15 dies la Comissió\nEspecial per a la Plaça de les Glòries Catalanes per donar compliment a la\nproposició aprovada a la Comissió d'Hàbitat Urbà i Medi Ambient del passat 7 de\nmarç: \"Recuperar el calendari, prioritats i volum d'inversió previstos en l'acord de\nla Comissió Especial per a la Plaça de les Glòries Catalanes el juliol de 2012, amb\nl'objectiu que en aquest mandat es pugui realitzar una inversió en l'àmbit de la\nPlaça de les Glòries Catalanes que permeti desenvolupar els equipaments de\nproximitat, enderrocar l'anella viària, iniciar les obres del túnel i de la urbanització\"\nEl Sr. Gomà formula el prec dirigit a l'Alcalde, i assegura que va més enllà del\nque acaba de presentar el Grup del PP quant als continguts. D'entrada, no parla\nd'un assumpte aïllat com pot ser el túnel, sinó de ser fidels al conjunt del\ncompromís per Glòries en els termes acordats el 2012; i aprofita per advertir que\nno es tracta d'un pacte puntual amb el Grup del PP, que afegeix un altre element\nde gestió erràtica al procés, sinó de reconstruir el pacte global amb les entitats\nveïnals i les forces polítiques, sobretot amb la gent del territori.\nRemarca que els acords del juliol de 2012 eren fidels al compromís per Glòries,\nperò el febrer d'enguany el govern municipal es presenta a la comissió de\nseguiment amb el que, al seu parer, són quatre incompliments unilaterals quant a\nla decisió final del concurs, el volum i les prioritats d'inversió, el calendari i el\nmodel de mobilitat.\nA tot això, s'hi afegeix que la setmana passada les quatre entitats veïnals del\ncompromís fan públic un comunicat de refermament i, per tant, es neguen a\nsituar-se en un altre escenari com el que plantejava el govern municipal en la\nreunió del febrer. En aquesta mateixa línia, a la sessió de la comissió d'Hàbitat\nUrbà de la setmana passada, el seu Grup va presentar una proposició per a la\nrecuperació del calendari, les prioritats i el volum d'inversió previstos en els acords\nde 2012, aprovada amb el suport del govern municipal.\nConclou, doncs, que demanen que es doni compliment a la proposició aprovada\ni, en conseqüència, que es convoqui novament, en un termini de quinze dies, la\ncomissió especial de seguiment del compromís per Glòries amb l'objectiu únic i clar\nde retornar als acords de 2012 pel que fa a les prioritats, el calendari i el volum\nd'inversió necessària; restablint la voluntat de consens i superant la vulneració\nunilateral de compromisos del darrer 19 de febrer, tant pel que fa a equipaments\nde proximitat, a model de mobilitat i a les obres d'inici del túnel.\nEl Sr. Alcalde posa en relleu que, per primer cop en molt de temps, hi ha un\npunt de vista comú amb els veïns sobre la manera com s'han de fer les coses; la\nvoluntat clara per part del govern de tirar-ho endavant; i l'execució del túnel, que\navança gràcies a l'acord a què han arribat amb el Grup del PP. Per tot plegat,\nconsidera que estan en condicions de garantir que faran la reunió de la comissió\nespecial per a la plaça de les Glòries, tot i que no en un termini de quinze dies, tal i\ncom demana el Sr. Gomà, sinó per l'abril. Entén, però, que això no impedeix que la\nsituació es pugui qualificar de positiva.\nPuntualitza que aquest assumpte té una complexitat manifesta, però creu que\ncal explicar-lo amb detall perquè s'entengui bé.\nEl Sr. Gomà considera que es poden felicitar si tot el desacord rau en el termini\nde quinze dies. De tota manera, remarca la importància que, amb l'acceptació\nd'aquest prec, s'hagi rectificat, alhora que reitera el convenciment que hi ha hagut\nuna gestió erràtica del procés durant els darrers mesos i, per tant, consideren\nessencial que en la propera reunió de la comissió especial de seguiment es\nrecuperi el rigor, el pacte entre el conjunt de forces polítiques i les entitats veïnals\nperquè el 2015 es tirin endavant tots els compromisos de Glòries.\nEl Sr. Alcalde coincideix amb què és positiu posar-se d'acord per tirar endavant,\ntot i que reitera que el procés no és senzill, i segons quins plantejaments són\nextremament complicats en una conjuntura com l'actual.\nObserva que en l'àmbit estricte de la plaça de les Glòries, malgrat la crisi\neconòmica, s'hi ha bastit el museu del Disseny-Hub, amb una inversió de cent\nmilions d'euros; o els Encants, on s'hi esmercen cinquanta-sis milions.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPc 3. Que el Govern municipal reculli i faci les gestions necessàries per aplicar\nen els concursos a l'adjudicació de contractes de serveis socials i d'atenció a les\npersones els criteris proposats a la Declaració \"L'eficàcia de l'atenció a les persones\nestà en risc per males pràctiques de les administracions en la contractació pública\"\npresentada per la Taula d'entitats del Tercer Sector Social de Catalunya i la\nConfederació Empresarial de l'economia Social de Catalunya el passat 28 de gener.\nEl Sr. Gomà presenta el prec referint-se a què la Taula del Tercer sector i la\nConfederació d'Economies socials s'han vist emplaçades a fer pública una\ndeclaració conjunta que és, alhora, una denúncia i una proposta. D'una banda,\ndenuncien que la gestió de serveis públics d'atenció a les persones per entitats del\ntercer sector està en risc per l'extensió, els darrers mesos, de males pràctiques en\nels concursos de contractació dels serveis. Concretament, assenyala que s'han\nintroduït canvis en els plecs de clàusules que no responen a les necessitats de les\npersones a qui s'adrecen.\nRemarca que aquestes males pràctiques signifiquen un retrocés quant a la\nmillora de la qualitat i eficiència social assolida. Precisa que està parlant d'una\nvaloració del projecte tècnic molt inferior a l'oferta econòmica; la renúncia a\nestablir un llindar mínim en la valoració tècnica; la no penalització de rebaixes\neconòmiques temeràries; o l'exigència de classificació empresarial com a barrera\nd'accés a les entitats del tercer sector.\nTot seguit, posa a tall d'exemple del que acaba d'expressar la substitució d'una\nentitat social de proximitat per una empresa multinacional per a la gestió del Casal\nInfantil del Drac, a Sant Martí; la ludoteca de la placeta del Pi; el servei d'atenció a\nla població itinerant; o els casals de gent gran de Les Corts, casos tots ells en què\nla valoració econòmica significa entre un 50 i un 70% més que no pas la tècnica i\nno hi ha una exigència mínima de qualitat i tampoc un límit de rebaixa temerària.\nConclou, doncs, que el resultat d'aquestes pràctiques és que les potencials\nguanyadores són empreses que fan saltar els preus; i afegeix l'exemple del\nprograma de patis escolars oberts, cas en què el plec requereix directament\nclassificació empresarial, quan la llei no ho fa, de manera que en la darrera licitació\ncap entitat d'educació en el lleure s'hi va poder presentar.\nDestaca que tots aquests elements de denúncia coincideixen amb la declaració\nde la Taula del Tercer sector i la Confederació d'Economia social, i fa avinent que\nvolen projectar aquesta coincidència a la part propositiva de la declaració, un\ndecàleg de bons criteris, que són els que, amb aquest prec, demanen que es\nrecullin i que s'apliquin en tots els concursos de l'Ajuntament. Considera que, ferho, només és qüestió de voluntat política i de traducció tècnica d'aquesta voluntat\na fi que totes les parts implicades hi guanyin.\nLa Sra. Fandos avança que el govern municipal accepta el prec, atès que ja\nestan revisant si hi ha hagut algun procés que no hagi estat correcte. Tanmateix,\nprecisa que en tot el volum de contractació municipal els casos irregulars són molt\nminoritaris.\nEs refereix tot seguit a la mesura de govern que han presentat en aquesta\nsessió, i assenyala que, justament en la part que no ha pogut desenvolupar per\nmanca de temps, es parla dels criteris de solvència tècnica de caràcter social.\nAfegeix que també s'han compromès, arran de les converses amb els grups\nmunicipals, a què el grup mixt de contractació responsable també abordarà tots els\ninconvenients que planteja la ponderació de la valoració econòmica en els\ncontractes amb l'administració.\nAixí, posa com a exemple que des de l'Àrea de Qualitat de Vida s'arriba al límit\nque permet la llei, però també cerquen altres fórmules, com avui han fet,\nmitjançant la presentació de mesures de contractació responsable.\nInsisteix en què no hi ha hagut cap voluntat de canviar res, i en alguns casos\ns'ha continuat fent com en mandats anteriors; el que ha succeït és que han\nguanyat el concurs altres empreses. Reitera, per tant, que la voluntat del govern\nmunicipal, tal i com s'ha demostrat en la mesura de govern a què ha al·ludit\nanteriorment, és anar en la direcció que demana el Sr. Gomà, cosa que la Taula\nd'entitats del Tercer sector reconeix explícitament.\n\n2117\n\n\f2118\n\nGASETA MUNICIPAL DE BARCELONA\n\nNÚM. 15\n\nEl Sr. Gomà, d'entrada, agraeix l'acceptació del prec i, tot seguit, fa un parell de\npuntualitzacions.\nAdmet, en primer lloc, que hi ha hagut un procés de diàleg amb la Taula del\nTercer sector, tot i que recorda que ha fet públic un comunicat en què posa de\nmanifest la involució que s'ha produït arran d'algunes noves males pràctiques per\npart de l'Ajuntament.\nConsidera, en conseqüència, que és molt positiva l'existència del grup mixt de\ntreball.\nLa Sra. Fandos reitera l'explicació que ja va donar en comissió en el sentit que\nels casos de contractació incorrecta han estat puntuals, de manera que en cap cas\nes pot parlar de pràctica generalitzada.\nPer tant, ratifica que no només ho assumeixen, sinó que ho estan revisant,\nalhora que posa en relleu el pas endavant que significa la mesura que avui han\npresentat en aquest sentit.\nDel Grup Municipal d’Unitat per Barcelona\nPc 4. Que el govern municipal desenvolupi un programa de suport a\nl'emprenedoria en els sectors productius estratègics de la ciutat que inclogui, entre\nd'altres mesures, la subvenció del 50% del règim especial de treballadors\nautònoms durant 18 mesos als nous emprenedors que compleixin els requisits que\nes defineixin conjuntament entre l'Àrea d'Economia, Empresa i Ocupació i\nBarcelona Activa.\nEl Sr. Portabella formula el prec, i observa que tant l'Alcalde com el govern i els\ngrups municipals estan preocupats pel percentatge d'atur a Barcelona, que es\nbelluga entorn de cent catorze mil persones. Atesa aquesta situació, considera que\ntenen l'obligació de promoure aquelles polítiques que permetin generar llocs de\ntreball; i fa notar que, probablement, la majoria de persones aturades trobaran\nfeina per compte d'altri, tot i que hi ha un grup, cada vegada més nombrós,\nd'emprenedors que, ara com ara, es nodreix dels qui s'estableixen per ells\nmateixos per convicció i, d'altra banda, dels qui trien aquesta opció per la\nnecessitat de tenir ingressos.\nObserva que els emprenedors tenen, a diferència d'aquells que treballen per\ncompte de tercers, molts problemes per a l'obtenció de crèdits per muntar les\nseves empreses; per aquest motiu, el seu Grup presenta el prec a fi que els\nemprenedors trobin suport en aquest ajuntament en el sentit de subvencionar-los\nel 50% el règim especial de treballadors autònoms per un termini de divuit mesos,\nque és el temps de mitjana que cal per a la consolidació de l'empresa.\nEl Sr. Alcalde agraeix la presentació d'aquest prec, sobretot perquè considera\nque el futur de la ciutat passa per la lluita contra l'atur, cosa que només\ns'aconsegueix creant activitat econòmica, i una de les maneres de fer-ho és\nfomentant l'emprenedoria. Per aquesta raó, l'Ajuntament ha creat la plataforma\nBarcelona Creixement, i el nou plantejament Barcelona Grow.\nConfirma, doncs, l'acceptació del prec i fa avinent que estudiaran la manera\nd'incloure'l i d'incardinar-lo en les decisions del Barcelona Grow.\nEl Sr. Portabella es felicita per l'acceptació del prec i fa avinent que el seu Grup\nva assistir a la presentació de Barcelona Grow, en la qual es va dir que s'intentaria\nno pagar les quotes de la seguretat social, cosa que depèn molt més del govern\ncentral que no pas de l'administració local, de manera que la mesura que\npresenten en aquest prec pot ser complementària.\nEl Sr. Alcalde admet que hi ha coses que no depenen d'aquesta administració,\nperò recorda que posa, d'entrada, un milió i mig d'euros per donar-hi resposta\nperquè estan convençuts que han de tenir la iniciativa i, malgrat que un\ndeterminat aspecte no sigui competència pròpia de l'Ajuntament, estan per fer\npassos endavant per determinar una línia clara d'actuació.\nPc5.Que el Govern municipal presenti un paquet de mesures urgents per\ncompensar els efectes de la reclamació de l'abonament de l'IVA formulada pel\nMinisterio de Hacienda a les empreses de lleure i menjadors escolars.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nEl Sr. Laporta formula el prec, tot precisant que, del preu del menjar escolar, la\nmeitat correspon al menjar i el servei de cuina i, l'altra meitat, a les despeses de\ncontractació de monitors de menjador. Indica que la majoria d'empreses que\nofereixen aquest servei aplicaven, fins ara, la normativa europea i la llei de l'IVA\nque eximeix l'educació a la infància i la joventut de pagar-lo. Tanmateix, s'ha\nproduït una comunicació vinculant del ministeri d'Hisenda en el sentit que aquests\nserveis no estan lliures de tributar l'IVA en un percentatge del 21%, cosa que farà\nque no puguin assumir el sobrecost, i adverteixen a les escoles i les AMPA que el\nservei es veurà perjudicat ja sigui en el preu o en la qualitat del servei.\nEl Sr. Ciurana destaca, d'entrada, la complexitat d'aquest assumpte que inclou,\nd'una banda, l'increment de l'IVA del menjar, que ha passat del 8% al 10% i,\nd'altra banda, l'increment del concepte de serveis educatius que, a partir dels 6\nanys, ha passat del 18% al 21%.\nPrecisa que, això, en el cas l'Ajuntament només ateny les escoles bressol i que,\nen aquest cas no hi ha hagut repercussió en les famílies perquè l'augment del 2%\nha estat assumit per l'IMEB. Altrament, en els casos de l'educació primària i\nsecundària, són les AMPA o els consells de centre els qui assumeixen la pujada.\nRecorda, també, que enguany gairebé quinze mil alumnes es beneficien de les\nbeques menjador, amb un import total de vuit milions i mig d'euros, i afegeix que\ns'ha signat un conveni amb els serveis socials a fi que sempre que un centre els\ncomuniqui que hi ha alguna persona que hagi pogut estar afectada per canvis en la\nseva situació econòmica se'ls donarà resposta.\nQuant a la qüestió fiscal de moltes de les empreses que ofereixen aquest servei,\ndiu que cal tenir en compte que consideraven que una part dels serveis educatius\nestaven exempts d'IVA i que el servei de menjador també, cosa que no era certa i,\nper tant, ara hisenda els reclama el pagament.\nEntén, tanmateix, que allò que correspon a aquesta administració és centrar-se\nen els efectes que tot això provoca en la ciutadania i, en aquest sentit, anuncia\nque està en un procés de converses amb els centres educatius a fi de pal·liar els\nefectes per a l'any vinent.\nConclou, doncs, que d'aquí a poques setmanes estaran en condicions de saber\nquin significat té tot això per a les empreses.\nEl Sr. Laporta agraeix l'acceptació del prec i la constatació que el govern\nmunicipal comparteix la mateixa filosofia i la sensibilitat respecte a aquestes\nqüestions.\nd) Preguntes\nDel Grup Municipal Socialista\nPg 1. Pot explicar l'Alcalde de Barcelona el pacte assolit amb el PP a nivell\npressupostari i d'inversions?\nEl Sr. Martí Grau formula la pregunta, tot significant que avui ha quedat palès\nque hi ha altres maneres de desencallar inversions que no passen per l'acord del\ngovern amb el Grup del PP.\nPer aquest motiu, justifica la pregunta dirigida a l'Alcalde, a qui demana que\nexpliqui el perquè del pacte amb el PP en l'àmbit pressupostari; i pregunta, també,\natès que sembla que es gesta un pacte per a la generació d'un nou Pla d'usos de\nCiutat Vella, si han d'estar preparats per a altres sorpreses en un futur immediat.\nEl Sr. Alcalde afirma que en poden tenir moltes, de sorpreses, atès que ratifica\nque està disposat a pactar tot allò que calgui a fi que la ciutat tiri endavant.\nObserva que, moltes vegades, el grup del Sr. Martí Grau no entén aquesta\nactitud, atès que pretén adoptar posicions, al seu parer, equivocades. I confirma\nque, en el cas concret de les inversions, han trobat bona disposició per part del\nGrup del PP de dialogar i fer possible que no es perdin quantitats per invertir.\nEntén que aquesta és una actitud positiva que altres no han sabut adoptar.\nEl Sr. Martí Grau demana a l'Alcalde que expliqui quines són les actituds que el\nseu Grup no ha sabut prendre; i ratifica que en tot moment ell mateix i el grup que\n\n2119\n\n\f2120\n\nGASETA MUNICIPAL DE BARCELONA\n\nNÚM. 15\n\nrepresenta han estat oberts a la possibilitat de l'acord. En aquest sentit, recorda\nque van ser els primers a plantejar una alternativa a les inversions i el marc sobre\nel qual es podia començar a parlar i van transmetre a l'Alcalde la seva disponibilitat\nper fer-ho.\nSospita, tanmateix, que darrere d'aquest acord d'inversions ja n'hi havia un de\nprevi amb el Grup del PP, que partia del pressupost del 2012, que va continuar\namb la recentralització del conjunt d'empreses anomenades Pro, acordada també\namb el Grup del PP; que passava també per l'enduriment de l'ordenança de\ncivisme; i per les aportacions en projectes més que discutibles quant al benefici\nque reporten a la ciutat com la Marina del Port Vell o la normativa de vetlladors; i\nara, finalment, amb el Pla d'usos de Ciutat Vella.\nConclou que es poden posar d'acord en aspectes significatius del model de ciutat\nque defensen, però ha quedat clar, durant aquest any i mig, que el govern\nmunicipal ha anat acordant moltes operacions amb les quals discrepen\nobertament. Addueix que aquesta darrera actuació és la confirmació d'aquesta\ndinàmica atès que han passat per alt el PAM, s'aposta per les grans\ninfraestructures en detriment de les inversions de barri; i remarca que el context\nactual és molt diferent del que hi havia quan es van aprovar altres plans\nd'inversions d'aquesta mena.\nEl Sr. Alcalde mostra la seva perplexitat davant d'alguns dels arguments del Sr.\nMartí Grau i li recorda que, entre tots, actualment estan pagant un conjunt\nd'inversions aprovades ja en plena crisi, i que s'inauguraran properament, malgrat\nque els plantegin qüestions com ara com ha estat possible la requalificació total del\nlitoral i que no s'hi hagi inclòs habitatge de lloguer.\nEntén, doncs, que al Sr. Martí Grau li pot sorprendre que, fins i tot el Grup del\nPP, pugui plantejar aspectes de caire social que el seu Grup no havia contemplat; i\nafegeix que no considera que sigui correcta la manera com els anteriors governs\nhan gestionat determinades operacions, alhora que li demana que no els traslladi\nles culpes dels seus problemes interns.\nPg 2. Quins són els àmbits i els projectes sobre els que el govern municipal té\nprevist realitzar consultes ciutadanes?\nEl Sr. Espriu llegeix la pregunta.\nEl Sr. Forn respon que estan en un procés de reforma de la normativa de\nParticipació ciutadana que els permetrà abordar una de les prioritats del govern\nmunicipal, expressada en el programa electoral, en el PAM o pel mateix Alcalde en\nmoltes ocasions.\nAssenyala que no poden concretar els àmbits en què faran les consultes, tot i\nque tenen diverses propostes damunt la taula, perquè la normativa encara no està\nenllestida. Destaca que una de les modificacions que volen dur a terme és\npermetre les consultes en àmbits inferiors al districte; i quan hagin aprovat la\nreforma de la normativa de participació ciutadana abordaran els assumptes sobre\nels quals es faran les consultes, escoltant els Consells de barri, els Districtes, el\nConsell de Ciutat i totes les persones físiques o jurídiques que tenen capacitat i\ncompetència per sol·licitar una consulta.\nEl Sr. Espriu posa de manifest que no és la primera vegada que formulen\naquesta pregunta, atès que abans ja ho han fet en comissió i n'han parlat durant el\nprocés participatiu del PAM. Tanmateix, remarca que transcorregut més d'un any i\nmig encara continuen sense tenir-ne notícies concretes i, com en moltes altres\nqüestions, el govern municipal incompleix el compromís que té amb la ciutadania.\nManifesta que els preocupa que el govern municipal estigui preparant el terreny\nper emprar la consulta ciutadana com una mera eina per referendar decisions ja\npreses, o fer-la servir per recollir opinions imprescindibles de la ciutadania però\nsense arribar a la significació que realment s'institueix a la Carta Municipal quant a\nles consultes ciutadanes, promovent aquesta eina com una forma d'acció\ndemocràtica de proximitat.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAdmet que estan fent un procés de reforma de les normes de participació, però\ncreu que els canvis previstos no haurien d'impedir que a hores d'ara ja tinguessin\ndamunt la taula algunes propostes concretes.\nAprofita per recordar que les consultes han de ser aprovades, quant a la\npregunta i el procés, pel Consell Plenari o pels Consells de Districte. Per tant, els\npregunta què esperen per iniciar i consensuar algun procés atenent a la seva\npretensió de consolidar l'eina de les consultes com una pràctica essencial en\naquest ajuntament. Igualment, pregunta si, com van dir en el Consell de Ciutat,\nfaran algun treball previ o bé es limitaran a explicar les propostes de modificació\ndel reglament.\nPosa de manifest que fins ara només saben del cert sobre què no volen fer\nconsultes, com és el cas del Port Vell, tot i que es tracta d'un projecte que afecta la\nciutat i que no apareixia en el seu programa electoral. Igualment, es refereix a què\ntambé inclouen el canvi de nom d'un carrer com a assumpte susceptible de ser\nsotmès a consulta, cosa que ja s'havia fet en mandats anteriors. En aquest sentit,\nposa en relleu el paper confús que va tenir CiU en la consulta per la Diagonal,\npromovent més que cap altra cosa el fracàs polític del govern que no pas l'èxit del\nprocés democràtic. Assegura, però, que ara no tenen intenció d'actuar de la\nmateixa manera, sinó que, per damunt de tot, la prioritat és Barcelona i, per\naquest motiu, ajudaran perquè les consultes ciutadanes siguin veritables eines de\ndemocratització.\nAdverteix, però, que no deixaran que s'enganyi la ciutadania, atès que consultar\nsignifica plantejar decisions concretes realment importants per a la ciutat, i\nacceptar-ne els resultats.\nEl Sr. Forn es mostra sorprès per la qualificació que ha donat a la seva formació\npolítica en el procés de la consulta de la Diagonal, i replica que qui va demanar\nd'incloure l'opció c) va ser precisament CiU, i la que acaba de titllar com a confusa\nva ser la que la ciutadania va elegir majoritàriament.\nQuant a les seves intencions, assenyala que, d'entrada, volen establir un ordre:\nen primer lloc aprovar la normativa, en segon lloc decidir amb les entitats o amb\nels òrgans corresponents quina mena de consulta i, finalment, fer la consulta.\nDel Grup Municipal del Partit Popular\nPg 3. Quines mesures s'estan prenent, atès l'augment dels robatoris amb\nintimidació i violència a la via pública, i amb força al domicili?\nEl Sr. Fernández Díaz formula la pregunta referint-se, d'entrada, al fet que la\nsetmana passada es va celebrar el Consell de Seguretat Urbana, presidit pel Sr.\nAlcalde, en què es van posar de manifest diversos indicadors sobre la seguretat a\nBarcelona. Així doncs, s'hi va constatar que el 40% dels fets delictius continuen\nsense ser denunciats; que l'índex de victimització continua sent alt, tal i com\nreflecteix la darrera enquesta de victimització que el situa entorn del 24%;\nigualment, els indicadors posaven de manifest determinades tendències, algunes\nde positives, com ara que les infraccions penals s'havien reduït d'un 4,3%,\nespecialment en àmbits com el comerç o al metro, però, en canvi, constataven\nl'existència de delictes que provoquen gran alarma ciutadana, com els robatoris\namb força en domicilis, que s'han incrementat d'un 10% en un any, o l'increment\nde robatoris amb intimidació i violència, que pateixen un increment del 12% en el\nmateix període, el qual s'ha d'afegir a l'increment del 13% que van patir el 2011.\nEl Sr. Alcalde es ratifica en què l'assumpte de la seguretat és bàsic i que mai no\nes pot estar satisfet del tot. Tanmateix, considera que les coses, en part, han\nmillorat, però també que hi ha determinades actuacions que es compliquen, tal i\ncom passa amb el repunt de robatoris amb violència o intimidació, o l'augment de\nrobatoris amb força en domicilis.\nPrecisa, però, que totes aquestes dades s'han de contextualitzar, de manera que\naquests actes suposen el 9% dels actes delictius i, en conseqüència els increments\ns'han d'aplicar a aquest percentatge.\nQuant a les mesures per què pregunta el Sr. Fernández Díaz, indica que hi ha un\npla operatiu específic per a l'habitatge, en el qual col·laboren els mossos\n\n2121\n\n\f2122\n\nGASETA MUNICIPAL DE BARCELONA\n\nNÚM. 15\n\nd'esquadra i la guàrdia urbana, i remarca que això suposa una de les prioritats\nd'aquest exercici.\nDestaca també que el nombre d'efectius de la guàrdia urbana s'ha incrementat\namb 113 agents, malgrat que és conscient que també caldria un increment de\nmossos d'esquadra, cosa que no serà possible atesa la situació econòmica de la\nGeneralitat; amb tot, assegura que no deixaran de reclamar-ho ja que ho\nconsideren essencial per garantir la seguretat a la ciutat. En aquest sentit,\ncomenta que també ha millorat la col·laboració d'ambdós cossos, un fet que\nqualifica de positiu.\nEl Sr. Fernández Díaz adverteix que no es pot abaixar la guàrdia en els aspectes\nde seguretat i, per tant, cal perseverar en les línies que ha esmentat el Sr. Alcalde\na fi que la ciutat esdevingui cada vegada més segura. Precisa que una d'aquestes\nvies és l'augment de la presència policial al carrer, de manera que és molt bona\nnotícia que Barcelona pugui sumar a la plantilla de la guàrdia urbana 113 efectius\nmés.\nEn aquesta línia, suggereix que, malgrat que no es convoquin noves places de\nmossos d'esquadra, es podria reclamar, com a mínim, que es fes una redistribució\nmillor dels efectius a Catalunya.\nAfegeix que cal perseverar en polítiques d'inclusió social; s'ha d'incrementar\nl'índex de denúncies per garantir que no hi ha impunitat; i cal continuar aplicant\nseveritat en la lluita contra la delinqüència i els delinqüents, amb l'expulsió dels\nreincidents i més severitat per part dels jutges en els ingressos en presó.\nEl Sr. Alcalde addueix que el més important de tot plegat és que tothom admeti\nque la seguretat és una prioritat de la ciutat, i que cal actuar sense abaixar la\nguàrdia i, en aquest sentit, remarca que una de les polítiques més efectives en\nseguretat és la prevenció, que significa presència d'agents al carrer perquè dóna\nsensació de confort i de seguretat a la ciutadania.\nAcaba la seva intervenció referint-se a l'èxit del sistema de seguretat desplegat\nper la fira Mobile WorldCongress.\ne) Seguiment proposicions / declaracions de grup\nÚnic. Que el Govern municipal informi de les gestions realitzades i l'estat\nd'execució per donar compliment a la proposició presentada per aquest Grup\nMunicipal i aprovada en el Plenari del Consell Municipal de 21 de desembre de\n2012. A aquest Grup li interessa especialment conèixer les gestions realitzades i\nl'estat d'execució del punt 2, amb el text següent: 2. Instar al govern de la\nGeneralitat de Catalunya: - A aprovar per a l’any 2013 una nova convocatòria del\nprograma de prestacions econòmiques de caràcter social per al pagament del\nlloguer o la hipoteca.\nEl Sr. Gomà presenta el seguiment de la proposició del seu Grup que el Plenari\ndel Consell Municipal del desembre va aprovar amb un suport ampli dels seus\nmembres. L'esmentada proposició s'orientava a aprofundir la lluita contra els\ndesnonaments a Barcelona, a fer un salt qualitatiu endavant. Remarca que en un\ndels seus apartats, el text insta al govern de la Generalitat a aprovar per al 2013\nuna nova convocatòria del programa de prestacions econòmiques de caràcter\nsocial per al pagament del lloguer o la hipoteca i, en aquest sentit, avui pregunten\nper les gestions fetes per al compliment d'aquest acord i quins resultats concrets\ns'han obtingut.\nLa Sra. Fandos observa, d'entrada, que li sorprèn aquesta petició de seguiment,\natès que el 4 de gener es van publicar en el DOGC, perquè el conseller Vila ho va\nconsiderar prioritari, les bases reguladores per a la concessió d'aquestes\nprestacions econòmiques per al pagament de lloguers, quotes d'amortització\nhipotecària en situacions especials i per atendre persones que han perdut\nl'habitatge arran d'un procés de desnonament o d'execució hipotecària.\nPer tant, reitera que no entén el motiu de la sol·licitud de seguiment.\nEl Sr. Gomà reconeix que la Sra. Fandos té raó, però precisa que la convocatòria\nde prestacions econòmiques puntuals no és el mateix que el programa de lloguer\njust, que es va abandonar i es va deixar de convocar durant el 2011 i el\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2012.Remarca que es tractava d'un programa de caire estructural, que formava\npart de les polítiques socials d'habitatge que va impulsar l'anterior govern\nd'entesa. Justifica la importància que li atorguen perquè, segons les darreres dades\nde què disposen, els desnonaments per impagament de lloguer han crescut\nsubstancialment a Barcelona, arribant a 153 el desembre passat i 470 el gener\nd'enguany, cosa que suposa 16 desnonaments al dia, una xifra molt més elevada\nque la de les execucions hipotecàries. Igualment, destaca que les prestacions de\nlloguer, concebudes com un dret social de ciutadania, són el principal mecanisme\npreventiu dels desnonaments. Així, sense prestacions, les famílies castigades per\nl'atur i la resta de retallades esdevenen enormement vulnerables al desnonament.\nSubratlla que el resultat d'abandonar el programa de lloguer just suposa passar\nde cinc mil sis-centes a tres mil sis-centes cobertures, és a dir, dues mil famílies es\nqueden sense la prestació. En aquest sentit, pregunten si no és de sentit comú\npensar que la retallada en les prestacions i l'increment dels desnonaments són\ndues realitats fortament connectades; i que la manca de sensibilitat social del\ngovern de la Generalitat ha provocat el patiment de les persones i moltes pèrdues\nd'habitatge.\nInsisteix que pels motius que acaba d'expressar és essencial fer front a la\nsituació i restablir la convocatòria de lloguer just, com també és fonamental que el\ngovern municipal faci de l'esmentat acord de Plenari un objectiu del tot prioritari\nfins al seu compliment estricte.\nDemana, doncs, que continuïn aplicant exigència i voluntat per obtenir resultats,\ni assegura que el seu Grup no renunciarà a continuar demanant-ho fins al seu\ncompliment estricte.\nLa Sra. Fandos precisa que el Sr. Gomà demanava, exactament, allò que ha\naprovat la Generalitat. Considera, per tant, que la seva intervenció es pot titllar de\ncínica, atès que entén que són ben conscients dels motius del forat econòmic de la\nGeneralitat, i els motius pels quals alguns programes no es poden tornar a posar\nen marxa.\nRatifica, doncs, que allò que demanaven en la proposició s'ha complert, i fa\nnotar que avui, amb aquesta sol·licitud de seguiment, s'han tret de la màniga\nl'aprovació d'aquesta nova convocatòria.\nAfegeix que es felicita que només demanin el seguiment d'un punt de la\nproposició, atès que significa que són conscients que la resta s'està complint\nestrictament, fins i tot més enllà del que demanaven.\nMOCIONS\nDECLARACIONS INSTITUCIONALS\nDI 1.I. El 8 de març, Dia Internacional de les Dones, commemorem la lluita de\nmoltes dones per la defensa dels seus drets.\nII. A la majoria de societats persisteixen les desigualtats i discriminacions entre\ndones i homes pel que fa a les assignacions de responsabilitats, al tipus d’activitats\nque unes i altres duen a terme, a l’accés i al control dels recursos, així com en les\noportunitats de presa de decisions, entre d’altres.\nIII. La igualtat entre dones i homes és un principi jurídic universal reconegut en\ndiversos textos internacionals sobre drets humans. La legislació vigent defensa\naquests drets i aposta per la igualtat efectiva entre dones i homes, amb el repte\nd’aconseguir polítiques que facilitin la transformació social i cultural que faci\npossible establir un nou marc de relacions entre dones i homes.\nIV. El nostre país es troba immers en una crisi econòmica, social i de valors, i les\nseves conseqüències les estan vivint moltes persones, entre les quals també s’hi\ntroben les dones. Tot i aquesta circumstància cal seguir avançant en el\nreconeixement dels drets de les dones i és prioritari seguir treballant en\nl’assoliment de l’equitat de gènere, fent polítiques actives per eliminar les\ndesigualtats, amb l’objectiu d’una ciutadania plena i igualitària, i una societat més\ndemocràtica.\n\n2123\n\n\f2124\n\nGASETA MUNICIPAL DE BARCELONA\n\nNÚM. 15\n\nV. Ens trobem davant de la generació de dones més ben formades de la història\nde la nostra ciutat, i moltes d’elles encara no exerceixen el tipus de feines ni les\nresponsabilitats que els correspondrien d’acord a la formació que han rebut. El\nresultat és que, dia a dia, es genera una pèrdua de talent femení, una pèrdua\nd’oportunitats per a aquestes dones i una manca de projecció per a les generacions\nmés joves i una pèrdua d’oportunitats per a tota la societat.\nAtès que les dades relatives a igualtat entre homes i dones encara mostren\ndesequilibris en els àmbits laboral, familiar i personal, l’Ajuntament de Barcelona,\nde conformitat amb l’article 60.6, 65, 73.5 i 101.1 del Reglament Orgànic\nMunicipal, vol manifestar el seu posicionament i aprovar la declaració institucional\nsegüent:\nPrimer. Commemorar el dia 8 de març, Dia Internacional de les dones.\nSegon. Reafirmar el nostre compromís amb les polítiques d’igualtat per\naconseguir que les dones puguin gaudir plenament dels seus drets de ciutadania,\ntenint en compte les seves necessitats i demandes, amb l’objectiu de construir una\nsocietat més equitativa i justa.\nTercer. Seguir garantint el benestar de les ones amb serveis i prestacions\ncorresponents a una societat que vol avançar en la coresponsabilitat entre dones i\nhomes en tots els àmbits.\nQuart. Fomentar la presència de dones en els espais de decisió i responsabilitat.\nCinquè. Garantir a totes les dones l’exercici del seus drets reconeguts en els\ndiversos marcs jurídics.\nSisè. Seguir oferint els recursos necessaris, en coordinació amb altres\nadministracions, per a garantir el dret de les dones a la seva salut i a viure lliures\nde violència masclista.\nSetè. Donar visibilitat a les dones que, al llarg de la història, han lluitat per la\nllibertat i els drets de les dones.\nVuitè. Fomentar els sabers i el talent femení, i donar suport a les actuacions que\nvisibilitzin les capacitats i potencialitats de les dones.\nNovè. Promoure l’aplicació de polítiques públiques amb perspectiva de gènere,\ntant dins dels organismes públics competents com en els espais socials, per tal de\ngarantir la igualtat d’oportunitats entre dones i homes.\nDesè. Dona suport a la feina realitzada pel conjunt d’entitats de Barcelona\nespecialment les entitats de dones, que treballen per l’assoliment de la igualtat\nentre dones i homes.\nS’aprova, per unanimitat, aquesta declaració institucional que ha estat llegida\npel Sr. Vives.\nDI 2. Atès que en els darrers anys l’Ajuntament de Barcelona ha vingut apostant\nde manera decidida pel foment de l’ús de la bicicleta a la nostra ciutat, arribant als\n118.000 desplaçaments diaris amb aquest mode de transport.\nAtès que la posada en funcionament del servei Bicing, l’any 2007, va suposar un\nabans i un després en l’ús de la bicicleta a Barcelona, fomentant el seu ús i\nconvertint-se en un servei de transport públic referent arreu, comptant amb\n120.000 usuaris estables.\nAtès que el Govern de l’Estat va fer públic la setmana passada el contingut de\nl’esborrany de reforma del Reglament General de Circulació de la DGT, on es recull\nl’obligatorietat d’utilitzar el casc en els desplaçaments urbans, a diferència d’allò\nque es fa en els països amb un elevat ús d’aquest mode de transport i a la resta de\npaïsos de l’entorn europeu.\nAtès que la comunitat científica i mèdica ha evidenciat els beneficis de circular\nen bicicleta diàriament. L’Organització Mundial de la Salut ha reconegut que\npedalejar 30 minuts al dia és una de les pràctiques més eficaces en la lluita contra\nles malalties coronàries i contra l’obesitat.\nAtès que durant l’any 2011 es van produir arreu de l’Estat gairebé 3.500\naccidents ciclistes, dels quals 67 van acabar en tragèdia. La majoria d’aquests\naccidents es van produir en carretera, on és obligatori l’ús del casc.\nAtès que els diferents col·lectius d’usuaris de la bicicleta reclamen més mesures\nde seguretat actives per prevenir accidents.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAtès que l’obligatorietat del casc afectarà negativament tant a l’ús del servei\npúblic Bicingcom el de la bicicleta particular, mitjans de transport dels quals se’n\nderiven nombrosos beneficis per a la mobilitat de la ciutat, la qualitat de l’aire i la\nsalut pública, així com en els llocs de treball directament relacionats amb el sector\nde la bicicleta.\nDe conformitat amb els articles 65, 73.5 i 101.1 del Reglament Orgànic\nMunicipal de l’Ajuntament de Barcelona, els grups municipals sotasignats\npresenten al Plenari del Consell Municipal la declaració institucional següent:\n1. Manifestar el desacord amb la proposta de la Dirección General de Tráfico\nd’implantar l’obligatorietat de l’ús del casc a les i els usuaris de la bicicleta en\nentorns urbans.\n2. Instar al Govern de l’Estat a reconsiderar aquesta proposta tenint en compte\nles opinions del sector de la bicicleta i a implantar mesures de seguretat actives\nper millorar la prevenció dels accidents de ciclistes.\n3. Instar als diferents grups municipals amb representació al Congrés dels\nDiputats a portar a terme totes les gestions oportunes per tal de donar compliment\na aquesta declaració Institucional.\nS’aprova, per unanimitat, aquesta declaració institucional que ha estat llegida\npel Sr. Escudé.\nDI 3. En el Consell de Ministres del dia 15 de febrer de 2013 es va presentar un\nInforme del Ministeri d’Hisenda i Administracions Públiques sobre l’Avantprojecte\nde Llei per a la Racionalització i Sostenibilitat de l’Administració Local.\nAquest Avantprojecte incorpora mesures que envaeixen l’autonomia local, que\nimpliquen la intervenció dels ens locals alterant i vulnerant el nostre model\nterritorial.\nAquesta reforma s’ha basat exclusivament en la “Llei d’estabilitat pressupostària\ni sostenibilitat financera” sense tenir en compte els principis d’autonomia i de\nsubsidiarietat, ignorant els drets i les necessitats de la ciutadania i els nivells de\nqualitat, eficàcia i eficiència dels serveis que presten avui els governs locals.\nL’article 160 de l’Estatut de Catalunya estableix que correspon a la Generalitat la\ncompetència exclusiva en matèria de règim local, aquest avantprojecte suposa una\ninvasió de l’Estat espanyol en les competències de la Generalitat de Catalunya.\nEl Govern de la Generalitat, en exercici d’aquestes competències que té en\nexclusiva, està treballant en una nova Llei de Governs Locals que regularà el marc\nlegal de l’Administració Local catalana, i que serà presentada al Parlament de\nCatalunya properament.\nA més, l’Avantprojecte de Llei per a la Racionalització i Sostenibilitat de\nl’Administració Local no preveu cap millora en el finançament de les hisendes\nlocals, la gran assignatura pendent del nostre model territorial.\nEs pretén transmetre a l’opinió pública que els Ajuntaments malbaraten els\nrecursos. Si la voluntat és reduir els costos caldria començar per la pròpia\nadministració de l’Estat ja que aquesta representa el 53% del conjunt de la\ndespesa pública, mentre que la de les Comunitats Autònomes és del 33% i la de\nles Administracions Locals és només del 14%.\nTampoc no preveu, per tal de racionalitzar i simplificar l’administració, la\nsupressió d’alguns ministeris que tenen transferides les seves competències en\nexclusiva a les comunitats autònomes.\nTraspassar competències dels Ajuntaments a les diputacions allunya el centre de\ndecisió de la ciutadania. És l’Ajuntament qui coneix millor les mancances i\nnecessitats de la seva comunitat i qui pot prestar més eficientment els serveis que\nla ciutadania precisa. La proximitat significa coneixement, sensibilitat i eficiència, i\ndifícilment una corporació supramunicipal podrà substituir aquests valors.\nEstem davant d’una proposta que generarà desequilibris territorials i socials\nimportants comportant greus discriminacions entre administracions però també\nentre la ciutadania, amb l’existència de ciutadania de primera i ciutadania de\nsegona atenent al lloc de residència.\nLa voluntat de centralització i homogeneïtat, ignorant la diversitat territorial i les\npeculiaritats de cada població pot comportar un tractament injust a molts\nAjuntaments, perjudicar al conjunt de la població, així com l’accés al conjunt de\n\n2125\n\n\f2126\n\nGASETA MUNICIPAL DE BARCELONA\n\nNÚM. 15\n\nserveis municipals que operen avui com a garantia d’exercici dels drets de\nciutadania.\nD’acord amb el que estableixen els articles 60.6, 65, 73.5 i 101.1 del Reglament\nOrgànic Municipal, l’Ajuntament de Barcelona vol manifestar el seu posicionament i\naprovar la declaració institucional següent:\n1. Rebutjar l’avantprojecte de Llei per a la Racionalització i Sostenibilitat de\nl’Administració Local presentat pel Ministre d’Hisenda i Administracions Públiques\ndel Govern Espanyol pel que suposa de vulneració de l’autonomia local, de les\ncompetències que l’Estatut de Catalunya atorga a la Generalitat, i d’intent de\nrecentralització del model d’administració local català.\n2. Exigir al govern de l’Estat el respecte íntegre a la Carta Municipal de\nBarcelona i la retirada de qualsevol disposició que alteri i lamini la Llei 1/2006, de\n13 de març, per la qual es regula el règim especial del municipi de Barcelona.\n3. Instar al govern municipal de Barcelona a defensar la integritat de la Carta\nMunicipal enfront el govern de l’Estat, emprenent totes les mesures polítiques i\njurídiques que calguin per exercir aquesta defensa.\n4. Exigir al govern central que no s’extralimiti en les seves competències i no\nvulneri la competència exclusiva de la Generalitat de Catalunya sobre organització\nterritorial i el règim local (art. 151 i 160 de l’Estatut d’Autonomia de Catalunya), ja\nque és potestat del Govern i el Parlament de Catalunya proposar, deliberar i\nacordar models territorials i competencials que facin que l’arquitectura institucional\nrespongui a la realitat del país.\n5. Donar suport al Govern de la Generalitat en la defensa de les competències\nque li atorga l’Estatut de Catalunya en matèria de règim local i expressar el suport\nexplícit de l’Ajuntament de Barcelona en totes aquelles mesures que calgui\nemprendre per exercir aquesta defensa.\n6. Demanar a la Generalitat de Catalunya que acceleri el desenvolupament de la\nnova Llei de governs locals com el marc competencial sòlid i estable que ha de\nposar les bases d’una administració local pròpia, eficient, que garanteixi la\nprestació de serveis de qualitat i eviti la duplicitat de competències entre\nadministracions, seguint els principis de subsidiarietat i de proximitat.\n7. Instar els Governs de l'Estat i de la Generalitat a l'elaboració d'un nou marc\nde finançament per al món local, més just, que redistribueixi la despesa pública en\nfavor dels Ajuntaments i garanteixi els recursos necessaris al servei de les\npolítiques locals.\n8. Comunicar aquests acords al Govern de l’Estat espanyol, al Govern de la\nGeneralitat de Catalunya, als grups parlamentaris del Parlament de Catalunya, als\ngrups parlamentaris del Congrés de Diputats, a l’ACM i a la FMC.\nS’aprova aquesta declaració institucional que ha estat llegida pel Sr. Gomà amb\nel posicionament favorable de tots els Grups municipals excepte el del Partit\nPopular.\nNo havent-hi altres assumptes per a tractar, la Presidència aixeca la sessió a les\nquinze hores i trenta minuts.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nAcords\nAcords de la sessió ordinària del dia 26 d’abril de 2013.\nAprovació de l’acta de la sessió de 15 de març de 2013.\nC) Part Decisòria / Executiva\nb) Propostes d'acord\nCOMISSIÓ DE PRESIDÈNCIA I RÈGIM INTERIOR\n1. Designar com a representant de l'Ajuntament de Barcelona al Consell\nMetropolità de l'Àrea Metropolitana de Barcelona la Ima. Sra. Maite Fandos i Payà,\nen substitució de la Ima. Sra. Mercè Homs i Molist.\nCOMISSIÓ D'ECONOMIA, EMPRESA I OCUPACIÓ\n2. Resoldre les al·legacions segons informe que consta en l’expedient; i aprovar\ndefinitivament l’expedient 3-035/2013 de modificacions de crèdit per un import de\n129.006.658,82 euros, consistent en suplements de crèdit per import de\n77.990.001,47 euros i crèdits extraordinaris per import de 51.016.657,36 euros,\nen el pressupost de l’exercici 2012 prorrogat per l’exercici 2013 de l’Ajuntament de\nBarcelona, finançats mitjançant noves operacions de crèdit per import de\n103.725.000,00 euros en quant a les despeses de capital i mitjançant majors\ningressos a compte del Fons Complementari de Finançament 2013 per import de\n25.281.658,82 euros, d’acord amb els documents annexos (referència 13022790 i\n13022890).\n3. Aprovar provisionalment la modificació de l’ordenança fiscal núm. 3.6\n(mercats) pel que fa exclusivament als conceptes a continuació esmentats, tots\nells relatius a la nova Fira de Bellcaire, tot per tal que els referits conceptes puguin\nentrar en vigor en el mateix moment que el mercat esmentat iniciï la seva activitat\nen les seves noves instal·lacions i, a tal efecte; sotmetre l’expedient a informació\npública durant un període de trenta dies hàbils, comptadors des de l’endemà de la\nseva publicació al Butlletí Oficial de la Província, dins dels quals els interessats\npodran examinar l’expedient i presentar les reclamacions que estimin oportunes.\n4. Adoptar, en l'exercici de les competències reservades al Consell Plenari de\nl'Ajuntament de Barcelona en relació amb les societats privades municipals\nBarcelona de Serveis Municipals, SA, Barcelona d’Infraestructures Municipals, SA,\nInformació i Comunicació de Barcelona, SA, Barcelona Activa, SA, i Societat\nMunicipal Barcelona Gestió Urbanística, SA, els acords següents: APROVAR els\ncomptes anuals de cada societat i els comptes anuals consolidats de Barcelona de\nServeis Municipals, SA i de Barcelona d’Infraestructures Municipals, SA, tancats a\n31 de desembre del 2012, integrats pel Balanç, el Compte de pèrdues i guanys,\nl’Estat de canvis en el patrimoni net, l’Estat de fluxos d’efectiu i la Memòria;\naprovar els corresponents Informes de Gestió; aprovar la gestió realitzada en\nl'exercici 2012 pels administradors respectius; aprovar, per a cada societat, la\ndistribució de resultats de l'exercici tancat a 31 de desembre del 2012, segons\nconsta en document annex.\n5. Nomenar, en l’exercici de les competències reservades al Plenari del Consell\nMunicipal de l’Ajuntament de Barcelona en relació a les societats privades\nmunicipals Barcelona de Serveis Municipals, SA, Informació i Comunicació de\n\n2127\n\n\f2128\n\nGASETA MUNICIPAL DE BARCELONA\n\nNÚM. 15\n\nBarcelona, SA, Barcelona Activa, SA, Barcelona d’Infraestructures Municipals, SA i\nBarcelona Gestió Urbanística, SA, auditors de cadascuna d’elles per a l’exercici\n2013 a PricewaterhouseCoopers Auditores, SL i Gabinete Técnico de Auditoría y\nConsultoría, SA, conjuntament.; nomenar, com a soci únic de Barcelona de Serveis\nMunicipals, SA i de Barcelona d'Infraestructures Municipals, SA, auditors per als\nseus respectius comptes anuals consolidats per a l’exercici 2013 a\nPricewaterhouseCoopers Auditores, SL i Gabinete Técnico de Auditoría y\nConsultoría, SA, conjuntament.\n6. Precisar que el títol atorgat a favor de Regesa Aparcaments i Serveis, SA per\na la construcció i explotació d'un aparcament subterrani situat a la plaça Ferran\nReyes, que fou aprovat mitjançant resolució de l’Alcaldia de 24 de desembre de\n2002, de manera que l'adscripció d'ús atorgada integri el contingut d'un dret real\nd'aprofitament del subsòl en els termes de l'article 214.3 del Decret 179/1995, de\n13 de juny, del Reglament d’obres, activitats i serveis dels ens locals, d’acord amb\nel document annex; promoure la inscripció del dret real d’aprofitament en el\nRegistre de la Propietat; requerir a Regesa Aparcaments i Serveis, SA la\nregularització registral que deriva d’aquest acord pel que fa a la quota indivisa dels\naparcaments en relació a la qual manté el dret d’ús, procedint a regularitzar les\npossibles incidències en les inscripcions registrals anteriors, així com que\nprocedeixi a notificar als tercers adquirents del canvi del règim dels drets d’ús\ncedits amb anterioritat; autoritzar a Regesa Aparcaments I Serveis, SA, la\ntransmissió onerosa del dret real d’aprofitament que ostenta sobre les quotes\nindivises de l’aparcament esmentat a un tercer que acrediti la corresponent\nsolvència tècnica per a la seva explotació i gestió i amb subjecció als principis de la\ncontractació pública, mantenint sota la responsabilitat de dita societat l’exercici de\nles funcions de tutela i inspecció que li són pròpies com a ens de gestió directa;\nfacultar l'Alcaldia per a la realització de totes les actuacions encaminades a\nconcretar, clarificar i executar el present acord.\n7. Precisar que el títol atorgat a favor de Regesa Aparcaments i Serveis, SA per\na la construcció i explotació d'un aparcament subterrani situat a la plaça de\nMaragall, que fou aprovat mitjançant resolució de l’Alcaldia de 17 de desembre de\n2003, també integra el contingut d’un dret real d'aprofitament del subsòl en els\ntermes de l'art. 214.3 del Decret 179/1995, de 13 de juny, del Reglament d’obres,\nactivitats i serveis dels ens locals, d’acord amb el document annex; promoure la\ninscripció del dret real d’aprofitament en el Registre de la Propietat; requerir a\nRegesa Aparcaments i Serveis, SA, la regularització registral que deriva d’aquest\nacord pel que fa a la quota indivisa dels aparcaments en relació a la qual manté el\ndret d’ús, procedint a regularitzar les possibles incidències en les inscripcions\nregistrals anteriors, així com que procedeixi a notificar als tercers adquirents del\ncanvi del règim dels drets d’ús cedits amb anterioritat; autoritzar a Regesa\nAparcaments I Serveis, SA la transmissió onerosa del dret real d’aprofitament que\nostenta sobre les quotes indivises de l’aparcament esmentat a un tercer que\nacrediti la corresponent solvència tècnica per a la seva explotació i gestió i amb\nsubjecció als principis de la contractació pública, mantenint sota la responsabilitat\nde dita societat l’exercici de les funcions de tutela i inspecció que li són pròpies\ncom a ens de gestió directa; facultar l'Alcaldia per a la realització de totes les\nactuacions encaminades a concretar, clarificar i executar el present acord.\n8. Precisar que el títol atorgat a favor de Regesa Aparcaments i Serveis, SA per\na la construcció i explotació d'un aparcament subterrani situat al carrer de\nCristóbal de Moura, que fou aprovat mitjançant resolució de l’Alcaldia de 8 de maig\nde 2007, també integra el contingut d’un dret real d'aprofitament del subsòl en els\ntermes de l'article 214.3 del Decret 179/1995, de 13 de juny, del Reglament\nd’obres, activitats i serveis dels ens locals, d’acord amb el document annex;\npromoure la inscripció del dret real d’aprofitament en el Registre de la Propietat;\nrequerir a Regesa Aparcaments i Serveis, SA la regularització registral que deriva\nd’aquest acord pel que fa a la quota indivisa dels aparcaments en relació a la qual\nmanté el dret d’ús, procedint a regularitzar les possibles incidències en les\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\ninscripcions registrals anteriors, així com que procedeixi a notificar als tercers\nadquirents del canvi del règim dels drets d’ús cedits amb anterioritat; autoritzar a\nRegesa Aparcaments I Serveis, SA la transmissió onerosa del dret real\nd’aprofitament que ostenta sobre les quotes indivises de l’aparcament esmentat a\nun tercer que acrediti la corresponent solvència tècnica per a la seva explotació i\ngestió i amb subjecció als principis de la contractació pública, mantenint sota la\nresponsabilitat de dita societat l’exercici de les funcions de tutela i inspecció que li\nsón pròpies com a ens de gestió directa; facultar l'Alcaldia per a la realització de\ntotes les actuacions encaminades a concretar, clarificar i executar el present acord.\n9. Autoritzar a Regesa Aparcaments i Serveis, SA la transmissió onerosa dels\ndrets reals d’aprofitament constituïts per acords del Plenari del Consell Municipal,\nen sessió de 17 de desembre de 2010 i de 24 de febrer de 2012, respecte de les\nfinques municipals situades a la plaça de Wagner i a la plaça d’Isabel Vilà, i que\nostenta sobre les quotes indivises dels aparcaments esmentats, a un tercer que\nacrediti la corresponent solvència tècnica per a la seva explotació i gestió i amb\nsubjecció als principis de la contractació pública, mantenint sota la responsabilitat\nde dita societat l’exercici de les funcions de tutela i inspecció que li són pròpies\ncom a ens de gestió directa.\n10. Modificar la condició sisena de les Condicions reguladores del dret de\nsuperfície constituït a favor de la Societat Urbanística Metropolitana de\nRehabilitació i Gestió SA (REGESA) respecte de la finca situada al carrer de la\nSelva, núms. 59-61, per a la construcció i gestió d’habitatges per a joves en règim\nde lloguer, aprovat pel Plenari del Consell Municipal, en sessió de 23 de desembre\nde 2005 i formalitzat mitjançant escriptura pública davant el Notari de Barcelona\nsenyor Miguel Álvarez i Ángel el dia 30 de juny de 2006, número de protocol\n2.277, en el sentit de suprimir l'expressió següent: “amb la finalitat exclusiva de\nfinançar les obres i instal·lacions de l’immoble”; sotmetre aquesta modificació a\ninformació pública durant un termini de trenta dies i, si no s'hi formulen\nreclamacions o al·legacions, autoritzar a la dita societat, en relació al dret real de\nsuperfície respecte de l’entitat núm. 1 destinada a aparcament de la promoció\nd’habitatges del carrer de la Selva núm. 59-61 (finca registral núm. 17378 del\nRegistre de la Propietat núm. 27 de Barcelona), la constitució d’una hipoteca a\nfavor de l’entitat Caixabank, en garantia d’un crèdit per import aproximat de\n15.000.000,00 euros, responent el dret sobre la dita entitat per un capital de\n520.351,21 euros, termini d’amortització del crèdit de 81 mesos, termini de\ncarència de 36 mesos i un tipus d’interès a l’euribor trimestral més un diferencial\nde 3,75%, destinat a la finalitat exclusiva de transformar operacions de\nfinançament a curt termini per un crèdit a llarg termini, d’acord amb les condicions\nannexes, que s’aproven, avocant, per raons d’urgència i per a la present operació\nd’autorització d’hipoteca, la competència delegada en l’Alcaldia en la condició\nsisena de les Condicions reguladores del dret de superfície aprovades per acord del\nPlenari del Consell Municipal en sessió de 23 de desembre de 2005; formalitzar la\nmodificació aprovada en escriptura pública; INSCRIURE-LA en el Registre de la\nPropietat; i facultar l'Alcaldia per a la realització de totes les actuacions\nencaminades a concretar, clarificar i executar el present acord.\n11. Modificar la condició sisena de les Condicions reguladores del dret de\nsuperfície constituït a favor de la Societat Urbanística Metropolitana de\nRehabilitació i Gestió SA (REGESA), respecte de la finca situada al carrer Mare de\nDéu del Port, núms. 179-183, per a la construcció i gestió d’habitatges per a joves\nen règim de lloguer, aprovat pel Plenari del Consell Municipal, en sessió de 28\nd’abril de 2006 i formalitzat mitjançant escriptura pública davant el Notari de\nBarcelona Sr. Miguel Álvarez i Ángel el 2 d’octubre de 2006, núm. de protocol\n3.138, en el sentit de suprimir l'expressió següent: “amb la finalitat exclusiva de\nfinançar les obres i instal·lacions de l’immoble”; sotmetre aquesta modificació a\ninformació pública durant un termini de trenta dies i, si no s'hi formulen\nreclamacions o al·legacions, autoritzar la dita societat, en relació al dret real de\nsuperfície respecte de l’entitat núm. 1 destinada a aparcament de la promoció\n\n2129\n\n\f2130\n\nGASETA MUNICIPAL DE BARCELONA\n\nNÚM. 15\n\nd’habitatges del carrer Mare de Déu del Port, núms. 179-183 (finca registral núm.\n14395 del Registre de la Propietat núm. 26 de Barcelona), la constitució d’una\nhipoteca a favor de l’entitat Caixabank, en garantia d’un crèdit per import\naproximat de 15.000.000,00 euros, responent el dret sobre la dita entitat per un\ncapital de 746.011,10 euros, termini d’amortització del crèdit de 81 mesos, termini\nde carència de 36 mesos i un tipus d’interès a l’euríbor trimestral més un\ndiferencial de 3,75%, destinat a la finalitat exclusiva de transformar operacions de\nfinançament a curt termini per un crèdit a llarg termini, d’acord amb les condicions\nannexes, que s’aproven, avocant, per raons d’urgència i per a la present operació\nd’autorització d’hipoteca, la competència delegada en l’Alcaldia en la condició\nsisena de les Condicions reguladores del dret de superfície aprovades per acord del\nPlenari del Consell Municipal en sessió de 28 d’abril de 2006; formalitzar la\nmodificació aprovada en escriptura pública; inscriure-la en el Registre de la\nPropietat; i facultar l'Alcaldia per a la realització de totes les actuacions\nencaminades a concretar, clarificar i executar el present acord.\nCOMISSIÓ D'HÀBITAT URBÀ I MEDI AMBIENT\n12. Adoptar, en l’exercici de les competències reservades a l’Ajuntament com a\nsoci únic de la Societat Barcelona Infraestructures Municipals, SA, els acords\nsegüents: designar el Sr. Albert Vilalta Cambra i el Sr. Francesc Xavier Machado\nMartin membres del Consell d’Administració de l’esmentada Societat, en\nsubstitució del Sr. Vicente Guallart Furió i el Sr. Enric Lambies Ortin,\nrespectivament; establir que el termini de designació dels consellers que es\nnomenen serà el previst en els respectius estatuts, sens perjudici de llur renovació\nque fos procedent en el canvi de mandat consistorial; facultar indistintament el\nPresident i el Secretari del Consell d’Administració de la Societat esmentada per\ncomparèixer davant notari i elevar a escriptura pública els nomenaments anteriors,\ncom també per complir els tràmits necessaris per a la seva inscripció al Registre\nMercantil i també la correcció d’errors materials en cas necessari.\n13. Adoptar, en l'exercici de les competències reservades a l'Ajuntament, com a\nsoci únic de la Societat Privada Municipal Barcelona d'Infraestructures Municipals,\nSA, els acords següents: designar el Sr. Roger Clot Duñach membre del Consell\nd'Administració de l'esmentada societat, en substitució de la Ima. Sra. Janet Sanz\nCid; establir que el termini de designació del conseller que es nomena serà\nl'establert en els respectius Estatuts, sens perjudici de la renovació que fos\nprocedent en el canvi de mandat consistorial; facultar indistintament el President i\nel Secretari del Consell d'Administració per comparèixer davant de notari i elevar a\nescriptura pública el nomenament anterior, com també per complir els tràmits\nnecessaris per a la seva inscripció en el Registre Mercantil, i també la correcció\nd'errors materials en cas necessari.\n14. Adoptar en l’exercici de les competències reservades a l’Ajuntament com a\nsoci únic de la Societat Barcelona Gestió Urbanística, SA, els acords següents:\ndesignar al Sr. Albert Vilalta Cambra i al Sr. Francesc Xavier Machado Martin\nmembres del Consell d’Administració de l’esmentada Societat, en substitució del\nSr. Vicente Guallart Furió i el Sr. Enric Lambies Ortin, respectivament; establir que\nel termini de designació dels consellers que es nomenen serà el previst en els\nrespectius estatuts, sens perjudici de llur renovació que fos procedent en el canvi\nde mandat consistorial; facultar indistintament al President i al Secretari del\nConsell d’Administració de la Societat esmentada per comparèixer davant notari i\nelevar a escriptura pública els nomenaments anteriors, com també per complir els\ntràmits necessaris per a la seva inscripció al Registre Mercantil i també la correcció\nd’errors materials en cas necessari.\n15. Resoldre les al·legacions que s’han presentat als estatuts i a la creació de\nl’Associació Barcelona Clúster Nàutic, en el sentit i termes que figuren en l’informe\nque consta a l’expedient i que es dóna per reproduït. Aprovar definitivament la\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\ncreació de l’Associació Barcelona Clúster Nàutic. Aprovar definitivament la proposta\nd’Estatuts de l’Associació, segons documentació adjunta. Facultar l’Alcalde per a\nquè pugui dur a terme les actuacions necessàries per a la plena efectivitat del\npresent acord.\n16. Resoldre les al·legacions que s’han presentat als estatuts de la Fundació\nBarcelona Institute of Technology for the Habitat (BIT Habitat), en el sentit i\ntermes que figuren en l’informe que consta a l’expedient i que es dóna per\nreproduït. Aprovar definitivament la creació de la Fundació Barcelona Institute of\nTechnology for the Habitat (BIT Habitat). Aprovar definitivament els estatuts de la\nFundació, segons documentació adjunta. Facultar l’Alcalde per a què pugui dur a\nterme les actuacions necessàries per a la plena efectivitat del present acord.\nDistricte de Sants-Montjuïc\n17. Aprovar provisionalment, de conformitat amb l’article 66.3 de la Carta\nMunicipal de Barcelona, la Modificació del Pla General Metropolità en l’àmbit\ndiscontinu del Parc de l’Espanya Industrial i els jardins de les Tres Xemeneies, per\na la regulació d’un equipament, d’iniciativa municipal; i trametre l’expedient a la\nSubcomissió d’Urbanisme de Barcelona per a la seva aprovació definitiva.\nDistricte de Sarrià-Sant Gervasi\n18. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic d’ordenació del subsòl a la ronda de\nGeneral Mitre i el carrer de Muntaner, d’iniciativa municipal (BIM/SA).\nDistricte de Nou Barris\n19.Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic d’ordenació i definició d’usos del subsòl de\nl’illa delimitada pels carrers dels Nou Barris, dels Cirerers i de Les Torres, al barri\nde Roquetes, d’iniciativa municipal, amb els ajustos, respecte al document aprovat\ninicialment, a què fa referència l’informe de la Direcció de Planejament, que consta\na l’expedient i a efectes de motivació s’incorporen a aquest acord.\nCOMISSIÓ DE CULTURA, CONEIXEMENT, CREATIVITAT I INNOVACIÓ\n20. Ratificar l’acord del Consell General del Consorci del Museu de Ciències\nNaturals de Barcelona, de 3 de desembre de 2012, en el sentit d’aprovar\ndefinitivament la proposta de la modificació dels seus estatuts, d’acord amb el text\nadjunt a aquest expedient.\nCOMISSIÓ DE SEGURETAT I MOBILITAT\n21. Ratificar la resolució de l’Alcaldia de 5 de març de 2013 per la qual es\ndisposa atorgar la medalla d’honor al sofriment en la categoria d’argent al senyor\nJuan Carlos Aranda López (21726) i al senyor Aleix Elias Centelles (25989),\nbombers del Servei de Prevenció, Extinció d’Incendis i Salvament de l’Ajuntament\nde Barcelona, amb els beneficis establerts a l’article 5 del Reglament d’Honors i\nRecompenses dels membres de la Policia Municipal i del Servei d’Extinció\nd’Incendis, de 17 de setembre de 1976, en reconeixement de la seva participació\nen la intervenció núm. 12.003.118, efectuada el 13 de febrer de 2012 al carrer\nSanta Amèlia, núm. 24 de Barcelona, en què van sofrir lesions de gravetat com a\nconseqüència de trobar-se a l’interior del recinte al moment de produir-se una\nexplosió, quan efectuaven les tasques encomanades en la intervenció.\n\n2131\n\n\f2132\n\nGASETA MUNICIPAL DE BARCELONA\n\nNÚM. 15\n\nc) Proposicions\nD) Part d'impuls i control\na) Proposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n1. El Consell Plenari acorda: 1- Instar al Govern de la Generalitat de Catalunya a\ndestinar recursos del proper Fondo de Liquidez Autonómico (FLA) a pagar els\nimports compromesos amb els ajuntaments amb caràcter prioritari, respectant\nl'ordre de prelació dels pagaments. 2- Instar al Govern Municipal que elabori un\nllistat del deute de la Generalitat de Catalunya amb l'Ajuntament de Barcelona\nactualitzat i a reclamar per tots els mitjans la seva inclusió en els deutes a satisfer\nde manera prioritària pel Fondo de Liquidez Autonómico (FLA).\nDel Grup Municipal del PP:\n2. El Plenari del Consell Municipal acorda: Instar al Govern municipal a assolir\nels acords necessaris amb el Consell Comarcal del Barcelonès - REGESA i la\nGeneralitat de Catalunya - INCASOL en un termini de 3 mesos, per: 1. Donar ús\nsocial a tots els habitatges públics buits a Barcelona construïts per aquests\norganismes, com també pel propi Patronat Municipal de l'Habitatge. 2. Trobar\nsolucions per impulsar la finalització de les promocions d'habitatges que es troben\nparalitzades en la seva construcció o no iniciades.\nDel Grup Municipal d’UpB:\n4. El Consell Plenari de l'Ajuntament de Barcelona acorda: 1. Instar al govern de\nl’estat a no suprimir les subvencions i les subsidiacions de préstecs a promotors\nd'habitatges de lloguer protegits, reconegudes en els Planes Estatales de Vivienda.\n2. Instar al govern de l’estat a consensuar el contingut de la Llei de flexibilització i\nfoment del mercat d’habitatges de lloguer amb la resta de partits polítics amb\nrepresentació parlamentària. 3. Instar al Govern de la Generalitat de Catalunya i al\nParlament de Catalunya a recórrer al Tribunal Constitucional la Llei de flexibilització\ni foment del mercat d’habitatges de lloguer en el cas que aquesta sigui aprovada i\nincorpori aquesta supressió de subvencions i subsidiacions.\nF) Declaracions Institucionals\nDI 1. El Plenari del Consell Municipal acorda que l’Ajuntament de Barcelona\ns’adhereixi a l’Acord de la Xarxa de Ciutats i Pobles cap a la Sostenibilitat per un\nAire més Net, pres per unanimitat a l’Assemblea General de la Xarxa de Ciutats i\nPobles cap a la Sostenibilitat, celebrada el 7 de març de 2013 a Lleida.\nDI 2. El Plenari del Consell Municipal acorda: 1. Celebrar l’admissió a tràmit per\npart de la Mesa del Parlament de la ILP sobre la Renda Garantida de Ciutadania\n(RGC) que possibilita la recollida de signatures, un posterior debat i presa en\nconsideració en el Ple del Parlament, i fer possible la discussió d’una reforma\nlegislativa per regular la Renda Garantida de Ciutadania, d’acord amb l’article 24.3.\nde l’Estatut d’Autonomia. 2. Col·laborar amb la ciutadania i les entitats perquè\npuguin dur a terme el procés de recollida de signatures a la ciutat. 3. Comunicar\naquests acords als grups parlamentaris del Parlament de Catalunya, al Govern de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nla Generalitat, a la Comissió Promotora de la ILP, als mitjans de comunicació locals\ni a les entitats socials del municipi.\n\n2133\n\n\f2134\n\nGASETA MUNICIPAL DE BARCELONA\n\nNÚM. 15\n\nCOMISSIÓ DE GOVERN\nActes\nActa de la sessió del dia 24 d’abril de 2013, aprovada el dia 2 de maig de\n2013\nA la Sala nova de Govern de la Casa Consistorial de la Ciutat de Barcelona, el\ndia vint-i-quatre d'abril de dos mil tretze s'hi reuneix la Comissió de Govern en\nsessió ordinària, sota la presidència de l'Excm. Sr. Alcalde, Xavier Trias i Vidal de\nLlobatera. Hi concorren els Ims. Srs. i les Imes. Sres. Tinents/tes d'Alcalde,\nJoaquim Forn i Chiariello, Sònia Recasens i Alsina, Antoni Vives i Tomàs, Maite\nFandos i Payà, i els Ims. Srs. Regidors i les Imes. Sres. Regidores, Joan Puigdollers\ni Fargas, Gerard Ardanuy i Mata, Mercè Homs i Molist, Francina Vila i Valls,\nRaimond Blasi i Navarro, Jordi Martí i Galbis, Eduard Freixedes i Plans, Irma\nRognoni i Viader, i la Delegada Sectorial, Sra. Cristina Iniesta i Blasco, assistits pel\nSecretari General, Sr. Jordi Cases i Pallarés, que certifica.\nExcusa la seva absència l’Im. Sr. Tinent d’Alcalde Jaume Ciurana i Llevadot.\nTambé hi és present el Gerent Municipal, Sr. Constantí Serrallonga Tintoré i el\nDirector de l’Alcaldia, Sr. Albert Ortas Serrano.\nConstatada l'existència de quòrum legal, la Presidència obre la sessió a les nou\nhores i trenta minuts.\nA) Aprovació de l'acta de la sessió anterior\nEs dóna per llegida l'acta de la sessió anterior, celebrada el 17 d’abril de 2013,\nl'esborrany de la qual ha estat tramès a tots els membres de la Comissió; i\ns'aprova.\nB) Part Informativa\na) Despatx d'ofici\nb) Informes\nC) Part Decisòria\na) Propostes d'acord\nDonat compte de les propostes incloses a l'ordre del dia, s'acorda:\nÀREA DE PRESIDÈNCIA, RÈGIM INTERIOR, SEGURETAT I MOBILITAT\n1. Iniciar l'expedient per a la contractació del subministrament de quatre\nautobombes urbanes lleugeres per a l'SPEIS, amb núm. de contracte 13001520,\nmitjançant tramitació ordinària, amb la utilització del procediment obert, i amb un\npressupost total de licitació d'1.000.000,00 euros, IVA inclòs; aprovar les\nactuacions preparatòries efectuades, el plec de clàusules administratives\nparticulars i el plec de prescripcions tècniques reguladors del contracte; convocar\nla licitació per a la seva adjudicació; autoritzar l'esmentada quantitat amb càrrec a\nla/es partida/es i al/s pressupost/os que s'indiquen en aquest mateix document\namb el desglossament següent: pressupost net 826.446,28 euros; tipus impositiu\ndel 21% d'IVA, i import de l'IVA de 173.553,72 euros.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2. Modificar el contracte que té per objecte la neteja i recollida selectiva dels\nedificis i locals municipals adscrits a les gerències i els districtes de: Serveis\nGenerals i Coordinació Territorial; Educació, Cultura i Benestar; Recursos Humans i\nOrganització; Acció Social i Ciutadania; Medi Ambient; Prevenció, Seguretat i\nMobilitat (Guàrdia Urbana); Prevenció, Seguretat i Mobilitat (SEIS); Urbanisme i\nInfraestructures, Districte de Ciutat Vella, Districte de l’Eixample, Districte de\nSants-Montjuïc; Districte de les Corts; Districte de Sarrià-Sant Gervasi; Districte\nde Gràcia; Districte d’Horta-Guinardó; Districte de Nou Barris; Districte de Sant\nAndreu i Districte de Sant Martí (lots 1 a 20), en el sentit d’ampliar les prestacions\ndel contracte fins a la formalització del nou, actualment pendent de la resolució del\nrecurs especial de contractació interposat; en virtut del que estableix l’article 202\nde la Llei de Contractes del Sector Públic, en el seu redactat anterior a les diferents\nmodificacions legals i en vigor per aquest contracte en virtut del que estableix la\ndisposició transitòria setena de la Llei 2/2011 i la disposició transitòria primera del\nReial Decret Legislatiu 3/2011 que aprova el text refós de la LCSP; per un import\nde 547.961,63 euros IVA inclòs, pels motius al·legats a l’informe del Departament\nde Manteniment d’Edificis, atesa la necessitat ineludible de donar cobertura al\nservei, i d’acord amb la següent distribució: Lot 1, contracte núm. 08002441: per\nun import de 10.613,47 euros a l’empresa Clece SA; Lot 3, contracte núm.\n08002456: per un import de 33.530,99 euros a l’empresa Limserco; Lot 8,\ncontracte núm. 08003095: per un import de 106.310,65 euros a l’empresa\nLimp’tres SL; Lot 9, contracte núm. 08003097: per un import de 2.115,11 euros a\nl’empresa Clece SA; Lot 10, contracte núm. 08003099: per un import de\n86.488,56 euros a l’empresa Clece SA; Lot 12, contracte núm. 08003101: per un\nimport de 1.274,92 euros a l’empresa Clece SA; Lot 13, contracte núm. 08003103:\nper un import de 2.484,36 euros a l’empresa La Bruixa Neteges Generals i\nManteniment SL; Lot 14, contracte núm. 08003105 per un import de 1.404,86\neuros a l’empresa La Bruixa Neteges Generals i Manteniment SL; Lot 15, contracte\nnúm. 08003106 per un import de 32.937,24 euros a l’empresa Clece SA; Lot 16,\ncontracte núm. 08003107: per un import de 36.308,22 euros a l’empresa Clece\nSA; Lot 17, contracte núm. 08003108: per un import de 19.024,69 euros a\nl’empresa Clece SA; Lot 18, contracte núm. 08003109: per un import de\n48.682,76 euros a l’empresa Limserco SL; Lot 19, contracte núm. 08003110: per\nun import de 52.671,73 euros a l’empresa Clece SA; Lot 20, contracte núm.\n08003111 per un import de 114.114,07 euros a l’empresa Multianau SL. Autoritzar\ni disposar la despesa de 547.961,63 euros IVA al 21% inclòs, amb càrrec als\npressupostos i partides indicades en la relació comptable que s’annexa. Requerir\nels adjudicataris per a què en el termini màxim de 15 dies hàbils, a partir de la\ndata de recepció de la notificació d'aquesta resolució, compareguin per formalitzar\nla modificació contractual. Donar-ne compte a la Comissió de Presidència i Règim\nInterior.\n3. Aprovar el conveni de col·laboració entre l’Ajuntament de Barcelona i el\nConsorci del Museu de Ciències Naturals de Barcelona que té per objecte la\nutilització de l’aplicació de registre de documents utilitzat per l’Ajuntament, d’acord\namb el text que s’adjunta. Facultar el Sr. Joan Angulo i Arrese, Gerent de Recursos\nde l’Ajuntament de Barcelona, per a la signatura de l’esmentat conveni. Donar-ne\ncompte a la Comissió de Presidència i Règim Interior.\n4. Aprovar el Conveni Marc de col·laboració entre l’Agència Catalana de\nCooperació al Desenvolupament (ACCD) de la Generalitat de Catalunya, la\nDiputació de Barcelona i l’Ajuntament de Barcelona per establir un marc general de\ncol·laboració entre les tres institucions amb la finalitat d’impulsar un espai de\nconcertació per concretar les actuacions de coordinació en matèria de cooperació i\neducació per al desenvolupament. Donar-ne compte a la Comissió de Presidència i\nRègim Interior.\n5. Autoritzar i disposar la despesa per un import de 214.370,00 euros, amb\ncàrrec al/s pressupost/os i partida/es indicats en aquest mateix document, a favor\n\n2135\n\n\f2136\n\nGASETA MUNICIPAL DE BARCELONA\n\nNÚM. 15\n\ndel Consell d'Associacions de Barcelona, amb NIF G64629538, per al conveni de\ncol·laboració entre l'Ajuntament de Barcelona i el Consell d'Associacions de\nBarcelona (CAB) per a la gestió cívica de Torre Jussana com a centre de serveis a\nles associacions. Aprovar el conveni de col·laboració entre el Consell d'Associacions\nde Barcelona i l'Ajuntament de Barcelona per a la cogestió de Torre Jussana com a\ncentre de serveis a associacions de conformitat amb la Normativa reguladora dels\nexpedients d'autorització de l'atorgament de convenis amb altres administracions\npúbliques i institucions aprovada per decret d'Alcaldia el 27 d'abril de 2011.\nFacultar el comissionat de Participació Ciutadana i Associacionisme, en nom i\nrepresentació de l'Ajuntament de Barcelona, el Sr. Carles Agustí i Hernández, per a\nla signatura de l'esmentat conveni.\n6. Aprovar l’encàrrec de gestió a l'Institut Municipal d'Informàtica de Barcelona,\nconsistent en la gestió de la infraestructura informàtica corporativa de\nl'Ajuntament de Barcelona, i del seu suport tècnic, així com el model annex per\nformalitzar l’encàrrec de gestió. Facultar als gerents de sector i de districte per a la\nconcreció en el seu àmbit d'actuació i signatura d'aquest encàrrec de gestió\nsempre que es formalitzi aplicant l'esmentat model.\nDistricte de Ciutat Vella\n7. Modificar el contracte número 10C00003 que té per objecte la concessió per a\nla gestió i explotació dels serveis públics de promoció, dinamització i organització\nde les activitats del Centre Cívic Barceloneta, en el sentit d'Ampliar-lo a partir de\nl'1 de maig i fins al 31 de desembre de 2013 amb un servei nou de ludoteca\nadreçat a la franja d'edat de 0 a 4 anys en el casal infantil del Centre Cívic\nBarceloneta ubicat al carrer Andrea Dòria, per un import de 21.915,04€; ampliar\nl'autorització i disposició de despesa del contracte número 10C00003 que té per\nobjecte la concessió, gestió i promoció del Centre Cívic Barceloneta per un import\nde 21.915,04 euros amb càrrec al Pressupost/os i Partida/es indicades en aquest\nmateix document; i disposar-la a favor de ProgessProjec. Gestió Serveis Socials,\nNIF B59960526; requerir l'adjudicatari per tal que, en el termini màxim de 15 dies\nhàbils següents a la recepció d'aquesta notificació, constitueixi la garantia\ndefinitiva complementària, per un import de 438,30€, i comparegui per formalitzar\nla modificació del contracte a les dependències del Districte de Ciutat Vella.\nÀREA D'ECONOMIA, EMPRESA I OCUPACIÓ\n8. Informar favorablement les actuacions d’inversions relacionades en el\ndocument de 24 d’abril de 2013.\n9. Aprovar la incorporació a la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013 dels romanents de crèdit de la\nLiquidació del Pressupost de 2012, corresponents a despeses amb finançament\nafectat per un import de 6.552.444,00 euros, de conformitat amb la documentació\ni amb la distribució d’aplicacions pressupostàries que consta a l’expedient, donant\ncompliment a l’article 182.3 del RD Legislatiu 2/2004, de 5 de març, pel que\ns’aprova el Text Refós de la Llei Reguladora de les Hisendes Locals, segons el qual\nsón d’incorporació obligatòria al pressupost de l’exercici següent els romanents de\ncrèdit que emparin projectes finançats amb ingressos afectats (compromisos\nconcertats) i donar-ne compte a la Comissió d’Economia, Empresa i Ocupació.\n10. Aprovar la incorporació a la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013 dels romanents de crèdit de la\nLiquidació del Pressupost de 2012, corresponents a despeses amb finançament\nafectat per un import de 4.209.789,11 euros, de conformitat amb la documentació\ni amb la distribució d’aplicacions pressupostàries que consta a l’expedient, donant\ncompliment a l’article 182.3 del RD Legislatiu 2/2004, de 5 de març, pel que\ns’aprova el Text Refós de la Llei Reguladora de les Hisendes Locals, segons el qual\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nsón d’incorporació obligatòria al Pressupost de l’exercici immediat següent els\nromanents de crèdit que emparin projectes finançats amb ingressos afectats (drets\nreconeguts) i donar-ne compte a la Comissió d’Economia, Empresa i Ocupació.\n11. Aprovar les modificacions de crèdit consistents en transferències de crèdit de\nla pròrroga del Pressupost General de l’Ajuntament de Barcelona de l’exercici 2012\nper a l’exercici 2013, d’import de 2.057.331,09 euros, de conformitat amb la\ndocumentació i amb la distribució d’aplicacions pressupostàries que consta a\nl’expedient, referència comptable núm. 13041691; aprovar la incorporació a la\npròrroga del Pressupost General de l’Ajuntament de Barcelona de l’exercici 2012\nper a l’exercici 2013 dels romanents de crèdit de la Liquidació del Pressupost de\n2012 per un import de 2.057.331,09 euros, de conformitat amb la documentació i\namb la distribució d’aplicacions pressupostàries que consta a l’expedient, finançats\namb les transferències de crèdit de l’apartat anterior; donar-ne compte a la\nComissió d’Economia, Empresa i Ocupació.\n12. Aprovar l’expedient núm. 3-044/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 63.000,00 euros, de\nconformitat amb la documentació i amb la distribució d’aplicacions pressupostàries\nque consta a l’expedient, referència comptable núm. 13031291.\n13. Aprovar l’expedient núm. 3-059/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n20.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13041095 i donar-ne compte a la Comissió d’Economia, Empresa i Ocupació.\n14. Aprovar l’expedient núm. 3-061/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n2.165,40 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13041295 i donar-ne compte a la Comissió d’Economia, Empresa i Ocupació.\n15. Aprovar l’expedient núm. 3-062/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 259.469,40 euros,\nde conformitat amb la documentació i amb la distribució d’aplicacions\npressupostàries que consta a l’expedient, referència comptable núm. 13041291.\n16. Aprovar l’expedient núm. 3-065/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 4.723.221,13 euros,\nde conformitat amb la documentació i amb la distribució d’aplicacions\npressupostàries que consta a l’expedient, referència comptable núm. 13041891.\n17. Cedir l’ús del local planta primera, porta quarta, de l’edifici G de la finca\nsituada al carrer de Roc Boronat, núms. 11-13 a l’Associació MIRA’M, per un\ntermini de sis anys, amb la finalitat de destinar-lo a l’establiment de la seva seu\nsocial i realitzar les activitats que li són pròpies en relació al tractament conductual\nde nens i nenes amb Trastorn de l’Espectre Autista (TEA), així com\nd’assessorament, d’acord amb les condicions annexes, que s’aproven; sotmetre\nl’expedient a informació pública durant un termini de vint dies i, si no s’hi formulen\nreclamacions o al·legacions, tenir per aprovat definitivament el present acord i\nformalitzar la cessió de l’ús en document administratiu.\n\n2137\n\n\f2138\n\nGASETA MUNICIPAL DE BARCELONA\n\nNÚM. 15\n\nÀREA D'HÀBITAT URBÀ\n18. Aprovar l’Encomanda de gestió de l’Ajuntament de Barcelona a Barcelona\nd’Infraestructures Municipals SA (BIMSA) per a la Coordinació relativa als projectes\ni actuacions en infraestructures i altres actuacions a l’espai públic, derivades de la\ncreació de la nova Gerència Adjunta d’Infraestructures i Coordinació Urbana.\nAutoritzar, disposar i reconèixer l'obligació de la despesa per un import de\n42.511,33 euros, IVA inclòs, amb càrrec al/s pressupost/os i partida/es indicats en\nel document comptable, a favor de Barcelona d'Infraestructures Municipals, SA\n(BIMSA), amb NIF A62320486, per fer front a l’esmentada encomanda de gestió.\nFacultar el Gerent d’Hàbitat Urbà per la formalització de l’encomanda de gestió i\nper l'aprovació dels documents comptables que se'n derivin.\nDistricte de Ciutat Vella\n19. Aprovar inicialment, de conformitat amb l'article 68.1,a) de la Carta\nMunicipal de Barcelona, la Modificació del Pla especial d’establiments de\nconcurrència pública, hoteleria i altres activitats a Ciutat Vella, d’iniciativa\nmunicipal; exposar-la al públic per un termini de 45 dies; sotmetre-la al Consell\nMunicipal per a la seva aprovació definitiva; i donar-ne compte a la Comissió\nd’Hàbitat Urbà i Medi Ambient.\n20. Aprovar definitivament el Projecte executiu d'arranjament del carrer Sant\nPere Més Baix, Fase 1, entre Via Laietana i Álvarez de Castro al districte de Ciutat\nVella de Barcelona, d'iniciativa municipal, d'acord amb l'Informe Tècnic del\nProjecte, de 4 de desembre de 2012, que figura a l'expedient administratiu i que, a\naquests efectes, es dóna per reproduït, amb un import de 565.961,30 euros, el\n21% de l'impost del valor afegir (IVA) inclòs, d'acord amb allò que preveu l'article\n235.2. del Decret Legislatiu 2/2003, de 28 d'abril, pel qual s'aprova el Text Refós\nde la Llei Municipal i de règim local de Catalunya; publicar aquest acord al Butlletí\nOficial de la Província de Barcelona (BOPB); i encarregar a la societat municipal\nBIM/SA la gestió de l'actuació.\nDistricte de Sant Martí\n21. Aprovar inicialment el Projecte executiu d’urbanització de l’illa “La Escocesa”,\nsituat als carrers de Pere IV, de Fluvià, de Bolívia i de la Selva de Mar, promogut\nper Renta Corporación Real Estate, SAU, d’acord amb les condicions establertes a\nl’Informe Tècnic del Projecte (amb classificació C), de 15 d’abril de 2013, amb un\nimport de 24.581,86 euros, el 21% de l’impost del valor afegit (IVA) inclòs,\nd’acord amb allò que preveu l’article 235.2 del Decret Legislatiu 2/2003, de 28\nd’abril, pel qual s’aprova el Text Refós de la Llei Municipal i de règim local de\nCatalunya; i sotmetre’l a informació pública durant un termini de trenta dies hàbils,\na comptar a partir del dia següent al de la seva publicació al Butlletí Oficial de la\nProvíncia de Barcelona (BOPB) i en un diari dels de més circulació de Catalunya,\ntermini durant el qual es podrà examinar i formular-hi les al·legacions pertinents.\nÀREA DE QUALITAT DE VIDA, IGUALTAT I ESPORTS\n22. Aprovar el conveni entre l’Ajuntament de Barcelona i l'Asociación de\nAlternativas, Motivación y Acompañamiento (ADAMA), amb NIF G-64833080, per a\nl’execució del projecte d’actuació social per a la millora de la qualitat de vida de\npersones en risc d’exclusió social; facultar la Ima. Sra. Maite Fandos Payà,\nRegidora de l’Àrea Qualitat de Vida, Igualtat i Esports i quarta Tinenta d’Alcalde,\nper a la signatura de l’esmentat Conveni, així com la de tots aquells documents\nque se’n derivin i, si s’escau, la seva pròrroga.\n23. Adjudicar a l’Associació per la recerca i l’acció social (NIF G-63375786), en\nhaver estat el licitador que ha presentat l’oferta econòmicament més avantatjosa,\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nde conformitat amb la proposta de la Mesa de Contractació, segons motivació de\nl’Acta de 21 de març de 2013, el contracte núm. 13000508, que té per objecte la\ngestió del Servei d’Atenció Social a Població Itinerant d’Ètnia Gitana (SASPI),\ndurant el termini comprés entre el dia 1 d’abril de 2013, o el dia següent a la\nformalització del contracte si és posterior, i fins al dia 31 de març de 2015, per un\npreu total de 511.867,13 euros, exempt d’IVA; disposar a favor de l’Associació per\nla recerca i l'acció social, amb NIF G-63375786, la quantitat de 511.868,13 euros,\nexempt d’IVA, amb càrrec a la partida 02.01 227.31 231.42, amb el\ndesglossament següent:191.951,11 euros corresponent a l’exercici 2013,\n255.933,62 euros, corresponent a l’exercici 2014 i 63.983,40 euros corresponent a\nl’exercici 2015. Atès que el present contracte comporta despeses de caràcter\nplurianual, la seva autorització o realització se subordina al crèdit que per a cada\nexercici autoritzin els respectius Pressupostos; notificar aquesta resolució a\nl’empresa que ha participat en aquest procediment d’adjudicació per al seu\nconeixement i als efectes que corresponen; publicar, de conformitat amb l’art.156\ndel Reial Decret Legislatiu 3/2011, de 14 de novembre, pel qual s’aprova el text\nrefós de la Llei de contractes del sector públic, la formalització del contracte en el\nperfil del contractant i en el Butlletí Oficial de la Província.\n24. Alliberar la quantitat de 116.311,52. euros de l’autorització de la despesa\naprovada per Decret de l’Alcaldia, de 13 de febrer de 2013, per un import de\n628.179,65 euros, per satisfer les obligacions econòmiques derivades del contracte\nde gestió del servei d’atenció social a població itinerant gitana (SASPI),\ncorresponent a l’import previst de l’IVA dels serveis i a la baixa licitatòria, de\nconformitat amb l'oferta presentada per l’adjudicatària del citat contracte,\nAssociació per la Recerca i l'Acció social (ARA), amb núm. de NIF G63375786,\nentitat declarada de caràcter social d’acord amb l’art. 20.tres de la llei d’IVA.\n25. Aprovar, d’acord amb els articles 22 i 109.1 del Text Refós de la Llei de\ncontractes del sector públic (en endavant TRLCSP), l’expedient per a la\ncontractació de la gestió dels Centres Oberts Municipals de Sant Martí i de Les\nCorts-Sants, mitjançant un procediment obert, i durant el termini comprés entre el\n2 de setembre de 2013 i el 16 de setembre de 2013, o el dia següent a la\nformalització del contracte si fos posterior, fins al 31 d’agost de 2015,\nrespectivament, vist l’informe de la tècnica responsable del servei, amb el vistiplau\nde la cap del Departament de Família i Infància i del director de Serveis de Família\ni Serveis Socials de 25 de març de 2013 que s’adjunta, el qual justifica la idoneïtat\ni necessitat del contracte; autoritzar la despesa d’aquest contracte per un import\nde 2.027.934,34 euros, dels quals 1.843.576,67 euros són pressupost net i\n184.357,67 euros, són en concepte d’Impost sobre el Valor Afegit al tipus del 10%,\namb càrrec a la partida 02.01 227.31 231.11 dels respectius pressupostos i\nd’acord amb el següent desglossament: LOT 1: 1.024.640,51 euros, IVA inclòs\n(931.491,37 € de base imposable i 93.149,14 € d’IVA al tipus impositiu del 10%);\nLOT 2: 1.003.293,83 euros, IVA inclòs (912.085,30 € de base imposable i\n91.208,53 € d’IVA al tipus impositiu del 10%); aprovar el plec de clàusules\nadministratives particulars i el plec de prescripcions tècniques que regiran\nl’adjudicació d’aquest contracte, en compliment dels articles 115 i 116 de\nl’esmentat text legal; disposar l’obertura del procediment d’adjudicació amb\nutilització del procediment obert, d’acord amb els articles 138.2 i 157 i següents\ndel TRLCSP; declarar la improcedència de revisió de preus durant la vigència inicial\ndel contracte a l’empara de l’art. 89 del TRLCSP, ateses les característiques del\ncontracte; donar-ne compte a la Comissió de Qualitat de Vida, Igualtat, Joventut i\nEsports.\nb) Mocions\n\n2139\n\n\f2140\n\nGASETA MUNICIPAL DE BARCELONA\n\nNÚM. 15\n\nAcords\nAcords de la sessió del dia 2 de maig de 2013.\nAprovació de l'acta de la sessió de 24 d’abril de 2013.\nACORDS DECISORIS\nÀREA DE PRESIDÈNCIA, RÈGIM INTERIOR, SEGURETAT I MOBILITAT\n2. Autoritzar i disposar la despesa per un import de 18.000,00 euros, amb\ncàrrec al/s pressupost/os i partida/es indicats en aquest mateix document, a favor\nde Fundación Privada Silvestre, amb NIF G64639917, per al desenvolupament de\ntasques de control de colònies de gats. Aprovar el conveni de col·laboració entre\nl'Ajuntament de Barcelona i Fundación Privada Silvestre, amb NIF G64639917, per\nal desenvolupament de tasques de control de colònies de gats de conformitat amb\nla Normativa reguladora dels expedients d'autorització de l'atorgament de convenis\nadministratius amb altres administracions públiques i institucions aprovada per\ndecret d'Alcaldia el 27 d'abril de 2011. Requerir l'entitat beneficiària per tal que, en\nel termini màxim de sis mesos a partir del pagament de la subvenció, presenti el\nseu balanç econòmic i la memòria de funcionament i justificació dels fons rebuts.\nFacultar l’Im. Sr. Jordi Martí i Galbis, Regidor de Presidència i Territori de\nl'Ajuntament de Barcelona, per a la signatura de l'esmentat conveni.\n3. Aprovar el conveni de col·laboració entre l’Ajuntament de Barcelona i la\nFundació Esade que té per objecte la col·laboració en el marc del Programa\nPartners, iniciativa de generació de coneixement del Institut de Governança i\nDirecció Pública d’Esade dedicada a la investigació, el desenvolupament i la difusió\ndel coneixement en matèria de cooperació público-privada, d’acord amb el text que\ns’adjunta. FACULTAR el Sr. Constantí Serrallonga, Gerent Municipal de\nl’Ajuntament de Barcelona, per a la signatura de l’esmentat conveni.\n4. Donar conformitat a l’escrit d’al·legacions presentat per l’Ajuntament de\nBarcelona al projecte de decret pel qual es regula el Tribunal Català de Contractes\ndel Sector Públic i s’aprova la seva organització i funcionament, que obra en\nexpedient.\n5. Ampliar l'autorització de depesa del contracte núm. 12000008 que té per\nobjecte les despeses derivades del contracte acord marc núm. 11001120,\nd'adopció del tipus dels serveis en assessorament estratègic, planificació, mediació\nen les negociacions, compra i gestió de la difusió dels anuncis per a la utilització\ncomuna i contractació centralitzada per part de l'Ajuntament de Barcelona i dels\nseus organismes autònoms, per un import de 2.500.000,00 euros amb càrrec al\nPressupost/os i Partida/es indicades en aquest mateix document.\n6. Anul·lar parcialment l'autorització i disposició de despesa per un import de\n46.600,00 euros, amb càrrec al/s pressupost/os i partida/es indicats en aquest\nmateix document, a favor de Federación de entidades lationamericanas, amb\nNIFV63712202, per al conveni de col·laboració de les festes nacionals de les\ncomunitats llationamericanes a Barcelona.\n7. Autoritzar la compatibilitat sol·licitada per la Sra. Berta de Roda Cuscó (mat.\n22374) entre la seva activitat municipal com a funcionària de carrera amb la\ncategoria professional de tècnica mitjana d'arquitectura i enginyeria, amb\ndestinació al Departament d'Obres i Manteniment del Districte de Les Corts, on\ndesenvolupa les funcions pròpies d’un lloc base de la seva categoria, i l’activitat\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nprivada per compte d'altri d’entrenadora de natació sincronitzada a la Fundació\nCultural Hostafrancs, en tant que aquesta activitat secundària no figura compresa\nen les causes d’incompatibilitat previstes legalment; la seva dedicació professional\nprivada no podrà superar la meitat de la jornada laboral setmanal vigent a\nl’Administració Pública i en horari no coincident amb el municipal i, d’altra banda,\nla present autorització resta condicionada a l’estricte compliment dels deures\npúblics, a les prohibicions i altres previsions que es contenen en la Llei 53/1984, de\n26 de desembre, d’incompatibilitats del personal de les Administracions Públiques,\nla Llei 21/1987, de 26 de novembre, d’incompatibilitats del Personal al Servei de\nl’Administració de la Generalitat i d’altra normativa aplicable. I, en tot cas, la\npresent autorització perdrà vigència per canvi de lloc de treball municipal o per\nvariació de les circumstàncies relatives al mateix. Donar-ne compte a la Comissió\nde Presidència i Règim Interior.\n8. Autoritzar la compatibilitat sol·licitada pel Sr. David Guillén Viñas (mat.\n72628) entre la seva activitat municipal com a funcionari interí amb la categoria\nprofessional de tècnic superior en dret, amb destinació al Departament de Serveis\nJurídics Secretaria del Districte de Les Corts, on desenvolupa el lloc de treball de\ntècnic 3 de la família professional de Serveis Jurídics (80.30.SJ.10), i l’activitat\nprivada per compte propi de l’exercici de l’advocacia, si bé no podrà ostentar, per\nsi mateix o mitjançant substitut, la representació i defensa d'interessos contraris\nals de la Corporació Municipal, ni tampoc podrà assessorar, informar o\ndesenvolupar les activitats pròpies de la professió en aquells assumptes o\nprocediments en què l'Ajuntament o els seus Organismes hi tinguin relació; la seva\ndedicació professional privada no podrà superar la meitat de la jornada laboral\nsetmanal vigent a l’Administració Pública i en horari no coincident amb el\nmunicipal; d’altra banda, la present autorització resta condicionada a l’estricte\ncompliment dels deures públics, a les prohibicions i altres previsions que es\ncontenen en la Llei 53/1984, de 26 de desembre, d’incompatibilitats del personal\nde les Administracions Públiques, la Llei 21/1987, de 26 de novembre,\nd’incompatibilitats del Personal al Servei de l’Administració de la Generalitat i\nd’altra normativa aplicable. I, en tot cas, la present autorització perdrà vigència\nper canvi de lloc de treball municipal o per variació de les circumstàncies relatives\nal mateix. Donar-ne compte a la Comissió de Presidència i Règim Interior.\n9. Autoritzar la compatibilitat sol·licitada per la Sra. Teresa Padrós Batlló (mat.\n23031) entre la seva activitat municipal com a funcionària de carrera amb la\ncategoria professional de tècnic superior en dret, amb destinació a la sotsdirecció\nde Serveis Jurídics i Direcció de l’Àrea del Contenciós de la Gerència de Recursos,\non desenvolupa el lloc de treball de lletrada consistorial especialista, i l’activitat\nprivada per compte propi d’assessorament jurídic, si bé no podrà ostentar, per si\nmateixa o mitjançant substitut, la representació i defensa d'interessos contraris als\nde la Corporació Municipal, ni tampoc podrà assessorar, informar o desenvolupar\nles activitats pròpies de la professió en aquells assumptes o procediments en què\nl'Ajuntament o els seus Organismes hi tinguin relació; la seva dedicació\nprofessional privada no podrà superar la meitat de la jornada laboral setmanal\nvigent a l’Administració Pública i en horari no coincident amb el municipal; d’altra\nbanda, la present autorització resta condicionada a l’estricte compliment dels\ndeures públics, a les prohibicions i altres previsions que es contenen en la Llei\n53/1984, de 26 de desembre, d’incompatibilitats del personal de les\nAdministracions Públiques, la Llei 21/1987, de 26 de novembre, d’incompatibilitats\ndel Personal al Servei de l’Administració de la Generalitat i d’altra normativa\naplicable. I, en tot cas, la present autorització perdrà vigència per canvi de lloc de\ntreball municipal o per variació de les circumstàncies relatives al mateix. Donar-ne\ncompte a la Comissió de Presidència i Règim Interior.\n10. Autoritzar la compatibilitat sol·licitada per la Sra. Míriam Alvarado Suñer\n(mat. 26570) entre la seva activitat municipal com a funcionària de carrera amb la\ncategoria de tècnica superior d’Organització i Informàtica, amb destinació al Grup\nde Sistemes d’Informació de la Gerència de Recursos, on desenvolupa les funcions\n\n2141\n\n\f2142\n\nGASETA MUNICIPAL DE BARCELONA\n\nNÚM. 15\n\npròpies d’un lloc base de la seva categoria, i l’activitat pública com a consultora de\nl’assignatura “Gestió de Projectes” de l’Escola de Llengües de la Universitat Oberta\nde Catalunya, per al segon trimestre del curs acadèmic 2012-2013, des del\n27/02/2013 fins al 23/07/2013 i pròrrogues que es puguin produir en aquest\ncontracte de treball, d’acord amb allò que preveu l’article 3 i següents de la Llei\n53/1984, de 26 de desembre, d’incompatibilitats del personal de les\nadministracions públiques i l’article 4.8 de la Llei 21/1987, de 26 de novembre,\nd’incompatibilitats del Personal al Servei de l’Administració de la Generalitat en\nrelació a l’article 7 de la Llei 17/1997, de 24 de desembre, de Mesures\nadministratives i d’organització, que estableix la concurrència d’interès públic en\nrelació amb les tasques de tutoria i consultoria del personal docent col·laborador\nde la Universitat Oberta de Catalunya. L’activitat secundària no podrà superar la\nmeitat de la jornada laboral setmanal vigent a l’Administració Pública i en horari no\ncoincident amb el municipal. Donar-ne compte a la Comissió de Presidència i\nRègim Interior.\n11. Autoritzar la compatibilitat sol·licitada per la Sra. Esther Pita Nebot\n(mat.39859) entre la seva activitat municipal com a funcionària de carrera amb la\ncategoria professional de tècnica mitjana en Treball Social, amb destinació al\nCentre de Serveis Socials Baix Guinardó-Can Baró de l’Institut Municipal de Serveis\nSocials de Barcelona, on desenvolupa el lloc de treball de treballadora social i\nl’activitat privada per compte d'altri Drecera, SCCL Cooperativa d'Iniciativa Social\nrealitzant tasques de docència, en tant que aquesta activitat secundària no figura\ncompresa en les causes d’incompatibilitat previstes legalment; la seva dedicació\nprofessional privada no podrà superar la meitat de la jornada laboral setmanal\nvigent a l’Administració Pública i en horari no coincident amb el municipal i, d’altra\nbanda, la present autorització resta condicionada a l’estricte compliment dels\ndeures públics, a les prohibicions i altres previsions que es contenen en la Llei\n53/1984, de 26 de desembre, d’incompatibilitats del personal de les\nAdministracions Públiques, la Llei 21/1987, de 26 de novembre, d’incompatibilitats\ndel Personal al Servei de l’Administració de la Generalitat i d’altra normativa\naplicable. I, en tot cas, la present autorització perdrà vigència per canvi de lloc de\ntreball municipal o per variació de les circumstàncies relatives al mateix. Donar-ne\ncompte a la Comissió de Presidència i Règim Interior.\n12. Autoritzar la compatibilitat sol·licitada pel Sr. Sergi Martí Moreno (mat.\n28104) entre la seva activitat municipal com a funcionari de carrera amb la\ncategoria professional de tècnic mitjà en Treball Social, amb destinació al Centre\nde Serveis Socials Baix Guinardó-Can Baró de l’Institut Municipal de Serveis\nSocials de Barcelona, on desenvolupa el lloc de treball de treballador social i\nl’activitat privada per compte d'altri Drecera, SCCL Cooperativa d'Iniciativa Social\nrealitzant tasques de docència, en tant que aquesta activitat secundària no figura\ncompresa en les causes d’incompatibilitat previstes legalment; la seva dedicació\nprofessional privada no podrà superar la meitat de la jornada laboral setmanal\nvigent a l’Administració Pública i en horari no coincident amb el municipal i, d’altra\nbanda, la present autorització resta condicionada a l’estricte compliment dels\ndeures públics, a les prohibicions i altres previsions que es contenen en la Llei\n53/1984, de 26 de desembre, d’incompatibilitats del personal de les\nAdministracions Públiques, la Llei 21/1987, de 26 de novembre, d’incompatibilitats\ndel Personal al Servei de l’Administració de la Generalitat i d’altra normativa\naplicable. I, en tot cas, la present autorització perdrà vigència per canvi de lloc de\ntreball municipal o per variació de les circumstàncies relatives al mateix. Donar-ne\ncompte a la Comissió de Presidència i Règim Interior.\n13. Autoritzar la compatibilitat sol·licitada pel Sr. David García Sánchez (mat.\n26647) entre la seva activitat municipal com a funcionari de carrera, amb la\ncategoria professional d’Auxiliar d’Administració General, amb destinació a la\nDirecció Barcelona Capital de l’Institut, on desenvolupa les funcions pròpies del lloc\nde treball de Secretari “A” de direcció i l’activitat per compte propi realitzant\nreportatges fotogràfics en l’àmbit esportiu (escola dels fills) i de la moda, en tant\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nque aquesta activitat secundària no figura compresa en les causes\nd’incompatibilitat previstes legalment; la seva dedicació professional privada no\npodrà superar la meitat de la jornada laboral setmanal vigent a l’Administració\nPública i en horari no coincident amb el municipal i, d’altra banda, la present\nautorització resta condicionada a l’estricte compliment dels deures públics, a les\nprohibicions i altres previsions que es contenen en la Llei 53/1984, de 26 de\ndesembre, d’incompatibilitats del personal de les Administracions Públiques, la Llei\n21/1987, de 26 de novembre, d’incompatibilitats del Personal al Servei de\nl’Administració de la Generalitat i d’altra normativa aplicable. DONAR-NE compte a\nla Comissió de Presidència i Règim Interior.\nDistricte de Sant Martí\n14. Aprovar el conveni de col·laboració entre l'Ajuntament de Barcelona i\nAsociación de vecinos Diagonal Mar de Barcelona, amb DNI/NIF G58558479, per a\nl'atorgament d'una subvenció per la gestió del casal de barri Diagonal Mar de\nconformitat amb la Normativa general de subvencions aprovada pel Consell\nPlenari, de 17 de desembre de 2010, i publicades al BOP el 4 de gener de 2011.\nFacultar a la gerent del districte de Sant Martí la signatura del conveni així com\ntots els actes necessaris per a l'execució del conveni. Autoritzar, disposar i\nreconèixer l'obligació de la despesa per un import de 24.189,38 euros, amb càrrec\nal/s pressupost/os i partida/es indicats en aquest mateix document, a favor de\nl'Asociación de Vecinos Diagonal Mar de Barcelona, amb NIF G58558479, per a la\ngestió del casal de barri Diagonal Mar. Requerir l'entitat beneficiària per tal que, en\nel termini màxim de tres mesos de la data de finalització de l'activitat presenti la\njustificació amb un compte justificatiu que haurà d'incloure memòria d'actuació i\nmemòria econòmica justificativa del cost total del projecte.\nÀREA D'ECONOMIA, EMPRESA I OCUPACIÓ\n15. Aprovar la realització d’operacions financeres fins a un import màxim de\n103,725 milions d’euros en les condicions que s'adjunten, i delegar la Ima. Sra.\nSònia Recasens i Alsina, segona tinent d’alcalde d’Economia, Empresa i Ocupació, i\nel Sr. Jordi Joly i Lena, gerent d’Economia, Empresa i Ocupació, de forma\nindistinta, per a l'atorgament de tota la documentació necessària per dur a terme\nla signatura de les operacions.\n16. Aprovar l’expedient núm. 3-067/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 2.200.000,00 euros,\nde conformitat amb la documentació i amb la distribució d’aplicacions\npressupostàries que consta a l’expedient, referència comptable núm. 13042291.\n17. Aprovar l’expedient núm. 3-064/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 197.418,70 euros,\nde conformitat amb la documentació i amb la distribució d’aplicacions\npressupostàries que consta a l’expedient, referència comptable núm. 13041791.\n18. Anul·lar part de l'autorització de despesa del contracte núm. 12002400 que\nté per objecte els serveis d'auditoria dels comptes anuals dels exercicis 2012, 2013\ni 2014 de I'Ajuntament de Barcelona i del seu grup economic municipal per un\nimport de 435.721,08 euros amb carrec als Pressupostos i Partida/es indicades en\naquest mateix document; adjudicar a PriceWatherhouseCoopers Auditores, SL i\nGabinete Técnico de Auditoria y Consultoria SA Unión Temporal de Empresas, amb\nNIF U65884975.\n19. Adquirir, a títol de compravenda, a Societat Urbanística Metropolitana\nRehabilitació i Gestió, SA (REGESA), la finca “illa A” situada a la plaça dels\n\n2143\n\n\f2144\n\nGASETA MUNICIPAL DE BARCELONA\n\nNÚM. 15\n\nEucaliptus núm. 3 (c/ Sant Feliu de Codines núm. 3); APROVAR com a preu de la\ncompravenda l’import de 8.217.493,47 €, més la quantitat de 849.096,18 € en\nconcepte d’IVA, de la qual 52.207,58 € tindrà caràcter extrapressupostari\n(deduïble); autoritzar, disposar i reconèixer l’obligació de pagament d’aquestes\nquantitats, subordinades al crèdit que per a cada exercici autoritzin els respectius\npressupostos municipals, i abonar-les a dita societat mitjançant tres anualitats\nsegons el detall següent: any 2013: 2.052.041,51 €, més la totalitat de l’IVA\nreferit, en el moment de la formalització de l’escriptura pública de compravenda de\nla finca; any 2014: 3.085.645,14 €, en el termini d’un any a comptar des de la\ndata de l’escriptura de compravenda; i any 2015: 3.079.806,82 €, en el termini de\ndos anys a comptar des de la data de l’escriptura esmentada, a càrrec de les\ncorresponents partides pressupostàries; formalitzar la compravenda i inscriure-la\nen el Registre de la Propietat.\n20. Adquirir, a títol de compravenda, a Societat Urbanística Metropolitana\nRehabilitació i Gestió, SA (REGESA), la finca “illa F” situada al carrer d’Escolapi\nCàncer núm. 8-10; aprovar com a preu de la compravenda la quantitat de\n2.383.257 €, més l’import de 500.483,97 € en concepte d’IVA, autoritzar, disposar\ni reconèixer l’obligació de pagament d’aquestes quantitats, subordinades al crèdit\nque per a cada exercici autoritzin els respectius pressupostos municipals i abonarles a dita societat mitjançant tres anualitats segons el detall següent: any 2013:\n595.137,96 €, més la totalitat de l’IVA referit, en el moment de la formalització de\nl’escriptura pública de compravenda de la finca; any 2014: 894.906,14 €, en el\ntermini d’un any a comptar des de la data de l’escriptura de compravenda; i any\n2015: 893.212,90 €, en el termini de dos anys a comptar des de la data de\nl’escriptura esmentada, a càrrec de les corresponents partides pressupostàries;\nformalitzar la compravenda i inscriure-la en el Registre de la Propietat.\n21. Adquirir, a títol de compravenda, a Societat Urbanística Metropolitana\nRehabilitació i Gestió, SA (REGESA), la finca situada al carrer d’Iriarte núm. 14;\naprovar com a preu de la compravenda la quantitat de 808.370,50 € més l’import\nde 169.757,81 € en concepte d’IVA, autoritzar, disposar i reconèixer l’obligació de\npagament d’aquestes quantitats, subordinades al crèdit que per a cada exercici\nautoritzin els respectius pressupostos municipals i abonar-les a dita societat\nmitjançant tres anualitats segons el detall següent: any 2013: 201.863,24 €, més\nla totalitat de l’IVA referit, en el moment de la formalització de l’escriptura pública\nde compravenda de la finca; any 2014: 303.540,80 €, en el termini d’un any a\ncomptar des de la data de l’escriptura de compravenda; i any 2015: 302.966,47 €,\nen el termini de dos anys a comptar des de la data de l’escriptura esmentada, a\ncàrrec de les corresponents partides pressupostàries; formalitzar la compravenda i\ninscriure-la en el Registre de la Propietat.\n22. Adquirir, a títol de compravenda, a Societat Urbanística Metropolitana\nRehabilitació i Gestió, SA (REGESA), la participació indivisa del 14,63 % de la finca\n\"illa Q\" del Turó de la Peira i situada al carrer d'Aneto núm. 16-20; aprovar com a\npreu de la compravenda la quantitat de 885.433,26 € més l'import de 185.940,98\n€ en concepte d'IVA, autoritzar, disposar i reconèixer l'obligació de pagament\nd'aquestes quantitats, subordinades al crèdit que per a cada exercici autoritzin els\nrespectius pressupostos municipals i abonar-les a dita societat mitjançant tres\nanualitats segons el detall següent: any 2013: 221.107,06 €, més la totalitat de\nl'IVA referit, en el moment de la formalització de l'escriptura pública de\ncompravenda de la finca; any 2014: 332.477,64 €, en el termini d'un any a\ncomptar des de la data de l'escriptura de compravenda; i any 2015: 331.848,56 €,\nen el termini de dos anys a comptar des de la data de l'escriptura esmentada, a\ncàrrec de les corresponents partides pressupostàries; formalitzar la compravenda i\ninscriure-la en el Registre de la Propietat.\nÀREA D'HÀBITAT URBÀ\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n23. Aprovar el Conveni de col·laboració entre l’Ajuntament de Barcelona i\nl’empresa Microsoft Ibérica SA per a la creació d’un centre d’innovació compartida,\nde conformitat amb la Normativa reguladora dels expedients d’autorització de\nl’atorgament de Convenis administratius amb altres administracions públiques i\ninstitucions aprovada per decret d’Alcaldia el 27 d’abril de 2011; i facultar el tercer\nTinent d’Alcalde, l’Im. Sr. Antoni Vives i Tomàs, per a la signatura del present\nconveni.\n24. Aprovar el Conveni de col·laboració entre l’Ajuntament d’Hospitalet de\nLlobregat i l’Ajuntament de Barcelona en matèria de desenvolupament de\nSmartcities, de conformitat amb la Normativa reguladora dels expedients\nd’autorització de l’atorgament de Convenis administratius amb altres\nadministracions públiques i institucions aprovada per decret d’Alcaldia el 27 d’abril\nde 2011; i facultar el Tercer Tinent d’Alcalde, l’Im. Sr. Antoni Vives i Tomàs, per a\nla signatura del present conveni.\nDistricte de Gràcia - Districte d'Horta-Guinardó\n25. Aprovar inicialment el Projecte executiu del passeig Mirador de les Aigües.\nTram V (àmbit de camí), als Districtes d’Horta-Guinardó i de Gràcia de Barcelona,\nd’iniciativa municipal, d’acord amb l’Informe Tècnic del Projecte, de 18 de\ndesembre de 2012, que figura a l’expedient administratiu i que a aquests efectes\nes dóna per reproduït, per un import d'1.916.596,51 euros, el 21% de l’impost del\nvalor afegit (IVA) inclòs, d’acord amb allò que preveu l’article 235.2 del Decret\nlegislatiu 2/2003, de 28 d’abril, pel qual s’aprova el Text Refós de la Llei Municipal i\nde règim local de Catalunya (TRLLMRLC); i sotmetre l’expedient a informació\npública durant el termini de trenta dies mitjançant anuncis al Butlletí Oficial de la\nProvíncia i en un diari dels de més circulació de Catalunya, termini durant el qual\nes podrà examinar i formular-hi les al·legacions pertinents.\nDistricte de l'Eixample\n26. Rectificar, a l’empara de l’article 105 de la Llei 30/1992, de 26 de novembre,\ndel Règim Jurídic de les Administracions Públiques i Procediment administratiu\ncomú, l’error material de fet de l’acord de la Comissió de Govern de 17 d’abril de\n2013, pel qual s’aprovà definitivament el projecte constructiu per a l’adequació de\nles rasants dels carrers Marina i Alí Bei, al districte de l’Eixample de Barcelona,\nd’iniciativa municipal, en el sentit de que el seu pressupost és 3.816.553,41 euros,\nel 21% de l’impost del valor afegit (IVA) inclòs, i no 3.619.603,87 euros, el 21%\nde l’impost del valor afegit (IVA) inclòs, d’acord amb l’informe tècnic jurídic, de 19\nd’abril de 2013, que s’adjunta a l’expedient administratiu i que a aquests efectes\nes dona per reproduït; mantenint inalterables la resta de conceptes de l’esmentat\nAcord; i publicar aquest Acord al Butlletí Oficial de la Província (BOP) i en un diari\ndels de més circulació de Catalunya.\nDistricte de les Corts\n27. 1r) Resoldre les al·legacions presentades durant el termini d'informació\npública del Projecte d'expropiació pel procediment de taxació conjunta de les\nfinques incloses a la Fase II Tram A de l'àmbit del Projecte de delimitació poligonal\ni determinació de sistema d'actuació en el sector de la modificació puntual del Pla\nGeneral Metropolità a l'àmbit de la Colònia Castells, aprovat definitivament en\nsessió de la Comissió de Govern, de 14 de maig de 2008 (finques situades al carrer\nCastells, núm. 2 (també carrer Montnegre, núm. 30), 4, 6, 8, 10, 12, 14, 16, 18,\n20-22, 24, 26, 28, 30 i 32, qualificades de parcs i jardins urbans de nova creació\nde caràcter local (clau 6b)), en el sentit i pels motius exposats a l'informe jurídic\nemès el 22 d'abril de 2013 per la societat municipal Barcelona Gestió Urbanística\nSA, entitat encarregada de la gestió d'aquesta expropiació, que consta a\nl'expedient i que es dóna per íntegrament reproduït; 2n) Aprovar definitivament, a\nl'empara del que disposen els articles 113 del Decret Legislatiu 1/2010 de 3\n\n2145\n\n\f2146\n\nGASETA MUNICIPAL DE BARCELONA\n\nNÚM. 15\n\nd'agost, pel que s'aprova el Text Refós de la Llei d'Urbanisme de Catalunya i 211\ndel Decret 305/2006, de 18 de juliol, pel qual s'aprova el Reglament de la Llei\nd'urbanisme, el Projecte d'expropiació pel procediment de taxació conjunta de les\nfinques incloses a la Fase II Tram A de l 'àmbit del Projecte de delimitació poligonal\ni determinació de sistema d'actuació en el sector de la modificació puntual del Pla\nGeneral Metropolità a l'àmbit de la Colònia Castells, tot això en els termes que\nfiguren a l'informe emès per la societat municipal Barcelona Gestió Urbanística SA\nel 22 d'abril de 2013, que consta a l'expedient i que es dóna per íntegrament\nreproduït; 3r) Reconèixer el dret de reallotjament, regulat a l'article 219 i següents\ndel Decret 305/2006, de 18 de juliol, pel que s'aprova el Reglament de la Llei\nd'urbanisme i al Decret 80/2009, de 19 de maig, pel qual s'estableix el règim\njurídic dels habitatges destinats a fer efectiu el dret de reallotjament i es modifica\nel Reglament de la Llei d 'Urbanisme respecte al dret de reallotjament, als afectats\nque figuren a la relació inclosa al projecte aprovat, a la qual també consten les\ncondicions generals en què es facilita el reallotjament i el termini previst per a ferlo efectiu, projecte que consta a l'expedient i que es dóna per íntegrament\nreproduït; 4rt) Advertir als interessats a qui es reconeix el dret de reallotjament\nque, aquest, queda subjecte a la condició resolutòria d’ocupació de l’habitatge\nafectat com a residència habitual de manera continuada fins al moment que\ns’entregui la possessió de l’habitatge de substitució; 5è) Notificar individualment el\npresent acord als afectats, incloent-hi el full d’apreuament corresponent, amb\nadvertiment que la manca de pronunciament en el termini dels vint dies següents\na la notificació es considera com una acceptació de la valoració fixada, en el qual\ncas s’entén que l’apreuament ha estat fixat definitivament; 6è) Fer constar que\nl’aprovació definitiva del projecte d’expropiació pel procediment de taxació\nconjunta implica la declaració d’urgència de l’ocupació dels béns o drets afectats,\nper la qual cosa el pagament o dipòsit de l’import de la valoració establerta,\nhabilita per procedir a ocupar la finca, sense perjudici de la valoració del Jurat\nd’Expropiació de Catalunya, si procedeix, i la tramitació dels recursos que\ns’escaiguin respecte el preu just fixat per aquell; 7è) Publicar aquest acord\nmitjançant la inserció dels corresponents anuncis al Butlletí Oficial de la Província,\na un diari dels de més circulació de la província i al tauler d’anuncis d’aquesta\ncorporació, amb publicació íntegra de la relació de béns i drets aprovada\ndefinitivament.\nDistricte de Gràcia\n28. Aprovar inicialment, a l’empara dels articles 118.4 en relació al 119.1.a) del\nDecret Legislatiu 1/2010, de 3 d’agost, pel qual s’aprova el Text refós de la Llei\nd’urbanisme, subjectant-se a les regles de tramitació establertes per l’article 119.2\nde l’esmentada Llei, la delimitació dels Polígons d’Actuació urbanística anomenats\n“PAU 1” i “PAU 2” del Pla de Millora Urbana i Especial d’assignació d’usos i\nd’ordenació volumètrica d’equipaments privats en l’àmbit comprès entre els carrers\nde Josep M. Jujol, Vallpar i Adrià Gual, que tenen per finalitat dividir l’àmbit\nd’actuació de l’esmentat Pla de Millora urbana en dos entitats. Sotmetre’l a\ninformació pública durant el termini d’un mes mitjançant publicació al Butlletí\nOficial de la Província de Barcelona, a un diari dels de més circulació de la mateixa\ni al tauler d’edictes de la Corporació, i a audiència a les persones interessades pel\nmateix termini amb citació personal.\n29. Encarregar a la societat municipal Barcelona Gestió Urbanística SA\n(BAGURSA) la gestió del projecte d’expropiació de l’Actuació Aïllada núm 4 de la\nmodificació del Pla General Metropolità en l’àmbit de l’avinguda de l’Hospital Militar\ni del carrer Farigola aprovat per la Subcomissió d’Urbanisme de Barcelona el 27 de\nmaig de 2002, que inclou les finques núm. 111 de l’avinguda Vallcarca i núm. 2B\ndel carrer Gomis, núm 115 de l’avinguda Vallcarca i núm. 2E del carrer Gomis, i\nnúm. 117 de l’avinguda Vallcarca i núm. 2D del carrer Gomis qualificades de\nsistema de parcs i jardins urbans de nova creació de caràcter local, clau 6b i de\nsistema viari, clau 5b, en els termes de l’informe de la Gerència d’Hàbitat Urbà,\nobrant a l’expedient i que es dóna per reproduït íntegrament, de 20 d’abril de 2013\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\ni amb els articles 155.b del Decret Legislatiu 1/2010, de 3 d’agost, pel qual\ns’aprova el Text refós de la Llei d’Urbanisme i l’article 15.1.2 de la Llei 30/92, de\n26 de novembre, de Règim jurídic de les Administracions Públiques i del\nProcediment Administratiu Comú. Publicar aquest acord al Butlletí oficial de la\nProvíncia de Barcelona, a un dels diaris de més circulació de la mateixa província i\nal Tauler d’edictes municipal.\nDistricte d'Horta-Guinardó\n30. Desestimar el recurs de reposició interposat pel Sr. Francisco Martí\nMinguillón, titular de la finca núm. 40 del carrer Granollers (exp. 01-E-00073),\ncontra l'acord de la Comissió de Govern, de 12 de setembre de 2012, mitjançant el\nqual s'acordà desistir del projecte d'expropiació núm. 20.256.02, que afectava als\nterrenys necessaris per procedir a l'eixamplament i obertura del carrer Granollers,\nentre la Baixada de Can Mateu i el carrer de Santa Joana d'Arc, i a l'eixamplament\nde la Baixada de Can Mateu, entre el carrers de Grífols i Llobregós, en base als\nmotius consignats a l 'informe de la Direcció d'Expropiacions de la SM Barcelona\nGestió Urbanística, SA, de 9 d'abril de 2013, obrant a l'expedient que s'acompanya\ni que, a efectes de fonamentació, es dóna per íntegrament reproduït.\n31. Aprovar inicialment el Projecte de reurbanització de la plaça d’Eivissa al\nDistricte d’Horta-Guinardó a Barcelona, d’iniciativa municipal, d’acord amb\nl’Informe Tècnic del Projecte que figura a l’expedient administratiu de 22 de març\nde 2013 i que a aquests efectes es dóna per reproduït, amb un pressupost\nd'1.188.004,49 euros, el 21% de l’impost del valor afegit (IVA) inclòs, d’acord amb\nallò que preveu l’article 235.2 del Decret Legislatiu 2/2003, de 28 d’abril, pel qual\ns’aprova el Text Refós de la Llei Municipal i de règim local de Catalunya; sotmetre’l\na informació pública durant un termini de trenta dies hàbils, a partir del dia\nsegüent de la publicació de l’anunci al Butlletí Oficial de la Província (BOP), termini\ndurant el qual es podrà examinar i formular-hi les al·legacions pertinents; tenir-lo\nper aprovat definitivament, sempre i quan no s’hagin formulat al·legacions en el\ntermini d’informació pública, i no s’hagin rebut informes que facin palesa la\nnecessitat d’introduir modificacions en el projecte; i encarregar a la societat\nmunicipal Barcelona d’Infraestructures Municipals, SA (BIM/sa) la gestió de\nl’actuació.\nDistricte de Sant Martí\n32. Desestimar les al·legacions formulades pel Sr. Joaquim Munt Torras, durant\nel tràmit d’informació pública i audiència als interessats de la resolució, de 20 de\nmaig de 2011, de la Regidora d’Urbanisme, d’aprovació inicial del Projecte de\nReparcel·lació econòmica, d’iniciativa municipal, en la seva modalitat de\ncooperació, de la Modificació del Pla General Metropolità en relació a la protecció\ndel conjunt de cases baixes del Clot núm. 2A a 34 de Barcelona, pel motius que,\njustificadament i raonada, figuren en l’informe del Departament de Projectes de\ngestió urbanística, de 17 d’abril de 2013, que consta en l’expedient i que es dóna\nper reproduït; i aprovar definitivament, a l’empara de l’article 119.1.c) i 2 del\nDecret Legislatiu 1/2010, de 3 d’agost, pel qual s’aprova el Text Refós de la Llei\nd’Urbanisme, el Projecte de Reparcel·lació econòmica de la Modificació del Pla\nGeneral Metropolità en relació a la protecció del conjunt de cases baixes del Clot\nnúm. 2A a 34 de Barcelona; publicar aquest acord al Butlletí Oficial de la Província\nde Barcelona i en un diari dels de major circulació de la mateixa; notificar-lo\nindividualment a cadascun dels interessats en l’expedient; i donar-ne compte a la\nComissió d’Hàbitat Urbà i Medi Ambient.\n\n2147\n\n\f2148\n\nGASETA MUNICIPAL DE BARCELONA\n\nNÚM. 15\n\nÀREA DE CULTURA, CONEIXEMENT, CREATIVITAT I INNOVACIÓ\n33. Aprovar l'Acord Marc de col·laboració entre l'Ajuntament de Barcelona i la\nUniversitat de Barcelona relatiu al desenvolupament d'activitats que impulsin la\nposada en marxa de la Plataforma Cultural als recintes municipals de Can Ricart i\nde Can Jaumandreu; facultar l'Im. Sr. Jaume Ciurana i Llevadot, Cinquè Tinent\nd’Alcalde per a la seva signatura; DONAR-NE compte a la Comissió de Cultura,\nConeixement, Creativitat i Innovació.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2149\n\nDISPOSICIONS GENERALS\nAcords dels òrgans de govern\nEl Plenari del Consell Municipal, en sessió del dia 26 d’abril de 2013, ha acordat:\nDesignar com a representant de l’Ajuntament de Barcelona al Consell\nMetropolità de l’Àrea Metropolitana de Barcelona la Ima. Sra. Maite Fandos i Payà,\nen substitució de la Ima. Sra. Mercè Homs i Molist.\n***\n\nModificacions de crèdit Pressupost 2012 prorrogat\nTRANSFERÈNCIES\nAprovades per acord de la Comissió de Govern de 24 d’abril de 2013\nExpedient núm.3-044/2013\nCe.Ce.\n\nPos. Pres.\n\nTipus Ass.\n\nDescripció\n\n703\n703\n\nD/60979/15015\nD/71030/15015\n\nMC7(0)\nMC8(0)\n\nInversions IMI\nTrans. Capital a IMI\nTOTAL\n\nAltes\n\n63.000,00\n63.000,00\n\nBaixes\n\n63.000,00\n63.000,00\n\nAprovades per acord de la Comissió de Govern de 24 d’abril de 2013\nExpedient núm.3-062/2013\nCe.Ce.\n\nPos. Pres.\n\nTipus Ass.\n\nDescripció\n\n609\n609\n201\n201\n\nD/48901/92412\nD/22699/92412\nD/41030/92612\nD/21200/93312\n\nMC7(0)\nMC8(0)\nMC7(0)\nMC8(0)\n\n604\n\nD/20200/92011\n\nMC7(0)\n\n609\n801\n801\n\nD/22101/93312\nD/44330/33311\nD/41020/32011\n\nMC8(0)\nMC7(0)\nMC8(0)\n\nSubvencions per convocatòria\nAltres despeses diverses\nIMI\nManteniment edificis i altres\nconst.\nArrendament edificis i altres\nconst.\nAigua\nFundació Mies van der Rohe\nI.M Educació\nTOTAL\n\nAltes\n\n29.355,00\n155.818,71\n\nBaixes\n\n29.355,00\n155.818,71\n49.295,69\n\n49.295,69\n25.000,00\n259.469,40\n\n25.000,00\n259.469,40\n\n\f2150\n\nGASETA MUNICIPAL DE BARCELONA\n\nNÚM. 15\n\n10-5-2013\n\nAprovades per acord de la Comissió de Govern de 24 d’abril de 2013\nExpedient núm.3-065/2013\nCe.Ce.\n\nPos. Pres.\n\nTipus Ass.\n\nDescripció\n\n703\n101\n\nD/60500/15121\nD/60021/15121\n\nMC7(0)\nMC8(0)\n\n101\n101\n\nD/60022/15121\nD/60023/15121\n\nMC8(0)\nMC8(0)\n\n101\n\nD/62801/15311\n\nMC8(0)\n\nExpropiacions\nAdquisició solar Iriarte,14\nAdquisició solar illa F-Escolapi\nCàncer\nAdquisició solar illa Q-c) Aneto\nAdquisició\nfinca\nilla\nA-Pl.\nEucaliptus\nTOTAL\n\nAltes\n\n371.621,05\n\nBaixes\n\n4.723.221,13\n\n1.095.621,93\n407.048,04\n2.848.930,11\n4.723.221,13\n\n4.723.221,13\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nDecrets de l’Alcaldia\nDecret. En ús de les facultats conferides a aquesta Alcaldia per l’article 13è. de\nla Carta de Barcelona, disposo:\nDelegar en el gerent de Recursos el nomenament dels membres del tribunal\nqualificador en el procés selectiu per a la cobertura mitjançant promoció interna\nvertical de 30 places de funcionari de l’escala d’administració especial, categoria\ngestor així com la promoció interna horitzontal laboral fix.\nEstablir que en les resolucions adoptades en exercici de les facultats delegades\nen aquest decret es farà constar expressament que s’actua per delegació de\nl’Alcalde. Aquestes resolucions exhauriran la via administrativa, d’acord amb\nl’article 52 de la Llei 7/1985, de 2 d’abril i 109 de la Llei 30/1992, de 26 de\nnovembre.\nBarcelona, 29 d’abril de 2013. L’alcalde, Xavier Trias i Vidal de Llobatera.\n(Ref. 1243/13)\n***\nDecret. En ús de les facultats conferides a aquesta Alcaldia per l’article 13è. de\nla Carta de Barcelona, disposo:\nDelegar en el gerent de recursos el nomenament dels membres del tribunal\nqualificador en el procés selectiu per a la cobertura mitjançant concurs oposició\nlliure, de 68 places de l’escala d’administració general, categoria auxiliar\nadministratiu, corresponent a l’oferta pública de l’any 2009.\nEstablir que en les resolucions adoptades en exercici de les facultats delegades\nen aquest decret es farà constar expressament que s’actua per delegació de\nl’Alcalde. Aquestes resolucions exhauriran la via administrativa, d’acord amb\nl’article 52 de la Llei 7/1985, de 2 d’abril i 109 de la Llei 30/1992 de 26 de\nnovembre.\nBarcelona, 29 d’abril de 2013. L’alcalde, Xavier Trias i Vidal de Llobatera.\n(Ref. 1244/13)\n***\nDecret. En ús de les facultats conferides a aquesta Alcaldia per l’art. 13 de la\nCarta de Barcelona, disposo:\nPrimer. Crear la Comissió de Treball sobre seguretat i gènere, com a comissió\ntècnica encarregada d’elaborar una auditoria de gènere i proposar les eines\nmetodològiques que permetin incorporar en la gestió de la ciutat i dels seus espais\npúblics la dimensió del gènere.\nSegon. Designar a la Direcció de Prevenció com òrgan impulsor de la constitució\ni coordinador dels treballs de la Comissió que tindrà la següent composició\nUn/a representant de la Gerència de coordinació territorial;\nDos representants de les direccions de territori de districte;\nUn/a representant de la Direcció de projectes d’Habitat urbà;\nun/a representant de la Secretaria de la Comissió Tècnica de Projectes,\ndependents de la Gerència d’Habitat Urbà;\nUn/a representant de la Direcció de Serveis d’estratègia i Innovació de la\nGerència de Qualitat de vida;\nUn /a representant de la Direcció del programa de dona la Gerència de Qualitat\nde vida;\nUn/a representant del Consorci d’Educació de Barcelona;\nUn/a representant de l’Agència de Salut Pública de Barcelona;\nUn/a representant/a del Departament d’Interior del Govern de la Generalitat de\nCatalunya;\nUn/a representant de la Guàrdia Urbana de Barcelona;\n\n2151\n\n\f2152\n\nGASETA MUNICIPAL DE BARCELONA\n\nNÚM. 15\n\nUn/a representant de la Policia de la Generalitat-Mossos d’Esquadra;\nTres representants del Consell de les dones de Barcelona;\nPodran integrar-se un màxim de dues persones del món acadèmic i de la\ninvestigació en matèria de relació entre ciutat i gènere;\nTercer. Facultar al Regidor/a responsable de l’Àrea de Seguretat per tal de\nnomenar altres membres de la Comissió donant coneixement a l’Alcaldia, i\ndesplegar aquest Decret als efectes de facilitar el compliment de les finalitats de la\ncomissió i en especial, per l’adopció de les mesures organitzatives necessàries per\ntal de constituir i vetllar pel funcionament adient de la comissió.\nBarcelona, 29 d’abril de 2013. L’alcalde, Xavier Trias i Vidal de Llobatera.\n(Ref. 1246/13)\n***\nDecret. En ús de les atribucions que em confereix l’article 13 de la Carta\nMunicipal de Barcelona, disposo:\nPrimer. Delegar en el gerent de l’Institut Municipal d’Informàtica de Barcelona la\nresolució, i altres situacions administratives, dels expedients de modificació de la\nbases de dades del padró municipal d’habitants, presentades per persona\ninteressada, tramitats pel Departament de Població i facultar el responsable del\nDepartament de Població per dictar la resolució d’inici del procediment.\nSegon. Establir que en les resolucions adoptades en exercici de les facultats\ndelegades en aquest decret es farà constar expressament que s’actua per\ndelegació de l’Alcalde.\nTercer. Determinar que les delegacions d’atribucions conferides en aquesta\nresolució seran efectives a partir del dia següent al de la seva signatura, sens\nperjudici de la publicació en el Butlletí Oficial de la Província i en la Gaseta\nMunicipal.\nQuart. Donar compte d’aquesta resolució al Plenari del Consell Municipal en la\nprimera sessió que celebri.\nBarcelona, 30 d’abril de 2013. L’alcalde, Xavier Trias i Vidal de Llobatera.\n(Ref. 1360/13)\n***\nDecret. L’Alcalde, de conformitat amb l’article 52.2 de la Carta Municipal de\nBarcelona, el que es disposa a l’article 12.3 de la Llei 7/2007, de 12 d’abril, per la\nque s’aprova l’Estatut bàsic de l’empleat públic, i l’art. 304 i següents del Decret\nlegislatiu 2/2003, de 28 d’abril, pel qual s’aprova el Text refós de la Llei municipal i\nde règim local de Catalunya, resol:\nEl nomenament com a personal eventual, amb efectes 6 de maig de 2013, del\nSr. David Asparo Huix (mat. 72572), subgrup de classificació A1, en el lloc de\nTècnic/a 2 de la família de serveis de suport polític-codi 80.20.PO.10, S08007476,\namb complement de destinació de nivell 22, adscrit a la Direcció Tècnica de\nPremsa de la Direcció d’Alcaldia.\nLa publicació de la present resolució en la Gaseta Municipal als efectes\npertinents.\nQue es doni compte de la present resolució al Consell Municipal en la pròxima\nsessió que se celebri.\nBarcelona, 3 de maig de 2013. L’alcalde, Xavier Trias i Vidal de Llobatera.\n(Ref. 1346/13)\n***\nDecret. En ús de les facultats conferides a aquesta Alcaldia per l’article 13 de la\nCarta Municipal de Barcelona (Llei 21/1998), disposo:\nPrimer. Sotmetre el Compte General de l’Ajuntament de Barcelona,\ncorresponent a l’exercici 2012, a informe de la Comissió Especial de Comptes.\nSegon. Iniciar el període d’exposició a la Comissió de Comptes en data 10 de\nmaig de 2013.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nTercer. Donar compte als Grups Municipals com a integrants de la Comissió;\nrestant tota la documentació a la seva disposició a la Secretaria General (Plaça\nSant Miquel, Edifici Novíssim, pl. 4a.)\nBarcelona, 6 de maig de 2013. L’alcalde, Xavier Trias i Vidal de Llobatera.\n(Ref. 1337/13)\n\n2153\n\n\f2154\n\nGASETA MUNICIPAL DE BARCELONA\n\nNÚM. 15\n\nCARTIPÀS\nDecret. En ús de les atribucions conferides per l’article 13 de la Carta Municipal\nde Barcelona i d’acord amb allò previst a l’article 12 dels Estatuts de l’Associació\nObservatori de Barcelona per a la Rehabilitació Arquitectònica (OBRA), aprovats\npel Consell Plenari el 21 de desembre de 2012, disposo:\nDelegar la representació de l’Ajuntament de Barcelona en l’Associació\nObservatori de Barcelona per a la Rehabilitació Arquitectònica (OBRA) en el Sr.\nAntoni Sorolla i Edo, gerent adjunt de l’Habitatge.\nBarcelona, 9 d’abril de 2013. L’alcalde, Xavier Trias i Vidal de Llobatera.\n(Ref. 1271/13)\n***\nDecret. En ús de les facultats atribuïdes a aquesta Alcaldia per l’article 13 de la\nCarta Municipal de Barcelona i d’acord amb el que disposa l’article 37 dels Estatuts\nde la Fundació Privada per a la Navegació Oceànica de Barcelona, disposo:\nDesignar, en representació de l’Ajuntament de Barcelona, com a membres del\nConsell General de la Fundació Privada per a la Navegació Oceànica per la\nBarcelona World Race 2014-2015, les persones següents:\nIma. Sra. Àngels Esteller Ruedas\nSr. Gerard Esteva i Viladecans.\nBarcelona, 25 d’abril de 2013. L’alcalde, Xavier Trias i Vidal de Llobatera.\n(Ref. 1272/13)\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nPERSONAL\nConcursos de personal\nBASES GENERALS QUE HAN DE REGIR LA CONVOCATÒRIA DE QUATRE\nCONCURSOS PER A LA PROVISIÓ DE QUATRE LLOCS DE TREBALL\n(Aprovades per decret de l’Alcaldia)\nDe conformitat amb les Bases Marc aprovades pel Consell Plenari del dia 22 de\njuliol de 1988, es convoquen per a la seva provisió pel personal de plantilla\nd'aquest Ajuntament els llocs de treball que consten a l'annex, d'acord amb les\ncondicions específiques que s'indiquen en aquest mateix annex per a cadascun\nd'ells i amb els requisits comuns que es fixen a continuació:\nREQUISITS COMUNS A TOTS ELS CONCURSOS\nA part dels requisits addicionals de cada concurs, per a optar a qualsevol\nconvocatòria és necessari:\n– Trobar-se en servei actiu a l’Ajuntament o a un Institut Municipal, i no\npertànyer a les classes de Guàrdia Urbana ni Servei de Prevenció i\nExtinció d’Incendis i Salvament (SPEIS).\n– Tractar-se de personal funcionari o contractat laboral fix de l’Ajuntament\nde Barcelona. El personal funcionari de l’Ajuntament adscrit a un Institut\nMunicipal i el personal laboral fix de l’Ajuntament posteriorment\nsubrogat a un Institut podrà participar igualment en els concursos.\nTambé hi podran participar els contractats laborals fixos d’Instituts\nMunicipals que hagin efectuat la corresponent adhesió a l’Acord Marc de\nCondicions de Treball, d’acord amb la clàusula preliminar cinquena de\nl’esmentat Acord.\n– Haver prestat un mínim d'un any de serveis com a funcionari de carrera\no amb contracte laboral indefinit a l’Ajuntament o Institut Municipal.\n– Haver transcorregut un mínim de dos anys des de l'última destinació\nobtinguda per concurs.\nMÈRITS COMUNS A TOTS ELS CONCURSOS\n1.\n2.\n\n3.\n\nAntiguitat. Es valorarà per anys complets de serveis, inclosos els serveis\nanteriors en altres administracions públiques que hagin estat formalment\nreconeguts, a raó de 0,10 punts i fins a un màxim d'1 punt.\nGrau personal consolidat. S'avaluarà fins a un màxim d'1 punt segons el\nbarem següent:\n– Per posseir com a grau un nivell superior al del lloc de treball convocat:\n1 punt.\n– Per posseir com a grau el mateix nivell del lloc de treball convocat:\n0,75 punts.\n– Per posseir com a grau un nivell inferior en dos al del lloc de treball\nconvocat: 0,50 punts.\n– Per posseir com a grau un nivell inferior en quatre al del lloc de treball\nconvocat: 0,25 punts.\nNivell del lloc de treball actualment ocupat o, si és el cas, l'últim ocupat,\nfins a un màxim d'1 punt segons el barem següent:\n\n2155\n\n\f2156\n\nGASETA MUNICIPAL DE BARCELONA\n\nNÚM. 15\n\n–\n\n4.\n\nPel desenvolupament d'un lloc d'igual nivell al del lloc de treball\nconvocat: 1 punt.\n– Pel desenvolupament d'un lloc de treball inferior en dos nivells al del\nlloc de treball convocat: 0,50 punts.\n– Pel desenvolupament d'un lloc de treball de nivell superior al nivell del\nlloc de treball base de la categoria del concursant: 0,25 punts.\n– A aquests efectes, s'ha d'entendre per nivell del lloc de treball\ndesenvolupat, el nivell de complement de destinació efectivament\nacreditat en la nòmina corresponent, quan es tracti d'un nivell superior\nal del grau personal consolidat de cada aspirant, i el nivell del lloc de\ntreball ocupat per adscripció o trasllat quan aquest sigui inferior al grau\npersonal que hagi pogut consolidar a la carrera administrativa.\nCursos de formació i perfeccionament. Es valoraran fins a 2 punts, sempre\nque tinguin relació directa amb el lloc de treball a cobrir, i es puntuaran, si\ns'escau, en funció de les matèries, la durada i l'avaluació.\n\nJUNTA DE VALORACIÓ\nEstarà formada pels membres següents:\n– Presidència:\nEl director de Recursos Humans, com a titular.\n– Vocalies:\nEl/la gerent o director/a de Serveis que per a cada concurs s'indiqui\nexpressament a l'annex, que en cas d'absència del president titular,\nexercirà la presidència de la Junta.\nUn cap de Personal de sector d'actuació o districte.\nUn/a tècnic/a especialista en la matèria objecte del concurs.\nUn/a tècnic/a de la Direcció de Recursos Humans, qui també tindrà la\ncondició de secretari/ària de la Junta de Valoració.\nA més, a tots els concursos hi podran assistir, en els termes previstos a les\nBases Marc, els representants designats conjuntament per la Junta de Personal i el\nComitè d'Empresa.\nPROCEDIMENT I NORMES GENERALS\nLes persones que compleixin les condicions exigides hauran de presentar la\nsol·licitud, a la qual adjuntaran la relació de mèrits al·legats classificats segons\nl'ordre d'aquesta convocatòria, i els documents acreditatius corresponents, al\nRegistre General o a qualsevol dels registres municipals, en el termini de quinze\ndies hàbils a comptar de l'endemà de la publicació d'aquesta convocatòria en la\nGaseta Municipal.\nEls requisits i mèrits al·legats s'han d'entendre sempre referits a la data\nd'acabament de l'esmentat termini.\nPer a cada concurs s'ha de presentar una instància i la documentació separada,\nper a la qual cosa, es podrà utilitzar l'imprès normalitzat de què es disposa a\nl'Oficina d'Informació de Personal i a les seus dels districtes.\nEn cas d'empat en la puntuació, per dirimir-lo s'atendrà a l'antiguitat de serveis\nprestats a la Corporació des de la data d'incorporació en la plantilla, amb caràcter\nindefinit.\nEn els casos en què entre els mèrits complementaris s'estableixi la redacció d'un\ninforme o memòria, aquest no podrà excedir de cinc pàgines, excepte en aquells\ncasos en què les bases específiques del concurs determinin un nombre superior de\npàgines, donades les característiques del lloc de treball a cobrir. L'informe s'haurà\nde presentar conjuntament amb la sol·licitud i el curriculum vitae.\nEls llocs de treball objecte de la present convocatòria tenen com a règim horari\nel de 37 hores i 30 minuts setmanals.\nPer a la valoració dels mèrits, la Junta podrà disposar dels sistemes d'acreditació\ni de comprovació que consideri més escaients en cada cas i per a cada tipus de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nmèrits, i podrà convocar les persones que optin a les places per precisar o ampliar\naspectes concrets en relació als mèrits al·legats.\nLes destinacions adjudicades són irrenunciables un cop s'ha pres possessió del\nlloc. Malgrat això, quan una persona hagi obtingut una plaça en diferents\nconcursos convocats, haurà d'optar per una d'elles, dins del termini dels tres dies\nhàbils següents al de l'exposició en el tauler d'anuncis del departament de Personal\nde la proposta de la Junta de Valoració de l'últim concurs en què hagi obtingut la\nplaça.\nPer a tot allò no estipulat expressament en aquesta convocatòria, s'estarà a allò\nque disposen les Bases Marc aprovades pel Consell Plenari el dia 22 de juliol de\n1988 i la normativa legal i reglamentària corresponent.\nANNEX\nConcurs núm. 1/2013-C. Un lloc de treball de Tècnic/a 2 de la família de Serveis\nde Gestió i Administració (GA) adscrit al Departament de Planificació i Processos de\nla Direcció d’Estratègia i Innovació de la Gerència de Qualitat de Vida, Igualtat i\nEsports. (nivell 24)\nConcurs núm. 2/2013-C. Un lloc de treball de Cap de Secció 1 de la família\nprofessional General (GE).adscrit al Departament de Logística i Manteniment de la\nDirecció de Serveis Generals de la Gerència de Recursos. (nivell 24)\nConcurs núm. 3/2013-C. Un lloc de treball de Gestor/a de Projecte 2 de la\nfamília General (GE) adscrit a la Direcció de Serveis de Família i Serveis Socials de\nla Gerència de Qualitat de Vida, Igualtat i Esports. (nivell 24)\nConcurs núm. 4/2013-C. Un lloc de treball de Gestor/a de projecte 2 de la\nfamília General (GE) adscrit al Departament de Recerca i Coneixement de la\nDirecció de Serveis d’Estratègia i Innovació de la Gerència de Qualitat de Vida,\nIgualtat i Esports. (nivell 24)\n\nTècnic/A 2 de la família de Serveis de Gestió i Administració (GA) adscrit\nal Departament de Planificació i Processos de la Direcció d’Estratègia i\nInnovació de la Gerència de Qualitat de Vida, Igualtat i Esports.\nConcurs núm. 1/2013-C\nConvocatòria per a la provisió definitiva per concurs de mèrits d’un lloc de\ntreball de Tècnic/A 2 de la família de Serveis de Gestió i Administració (GA) adscrit\nal Departament de Planificació i Processos de la Direcció d’Estratègia i Innovació de\nla Gerència de Qualitat de Vida, Igualtat i Esports.\nD’acord amb la regulació de l’article 79 de la Llei 7/2007, de 12 d’abril, de\nl’Estatut Bàsic de l’Empleat Públic sobre el concurs de provisió dels llocs de treball,\nles bases marc que regulen la provisió de llocs de treball mitjançant concurs i\nd’acord amb l’article 22.2 de l’Acord regulador de les condicions de treball dels\nempleats públics de l’Ajuntament de Barcelona.\nEs convoca la provisió per concurs de mèrits d’un lloc de treball de Tècnic/a 2 de\nla família de Serveis de Gestió i Administració, adscrit al Departament de\nPlanificació i Processos de la Direcció de la Direcció d’Estratègia i Innovació de la\nGerència de Qualitat de Vida, Igualtat i Esports.\n1. Classificació dels llocs convocats\nDenominació:\nTècnic/a 2 (80.20.GA.10 segons catàleg vigent)\nÀmbit funcional:\nTècnic\nTipus de lloc:\nTècnic\nVinculació:\nFuncionària\nSubgrup d’accés:\nA1 i A2\nDestinació:\nNivell 24\nSistema de provisió:\nConcurs de mèrits\nClasse de lloc:\nLloc de promoció\n\n2157\n\n\f2158\n\nGASETA MUNICIPAL DE BARCELONA\n\nNÚM. 15\n\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n24 (582,92 € mensuals segons catàleg vigent)\n970 € mensuals segons catàleg vigent\n\n3. Descripció funcional\n3.1.Descripció funcional del lloc convocat (Tècnic/a 2 de la família de GA)\n3.1.1.Missió\nRealitzar funcions tècniques pròpies de la seva família professional, en les\nmatèries i processos que siguin competència de l’òrgan on presten els seus\nserveis, de manera autònoma, d’acord amb la normativa i directrius establertes.\n3.1.2. Funcions bàsiques\n− Definir procediments, normes, protocols i sistemes per al desenvolupament\nde l’actuació en l’àmbit de la seva família professional dins de l’òrgan on\npresten els seus serveis\n− Planificar la implantació i gestionar serveis competència de l’òrgan on\ns’adscriuen, i controlar la qualitat i compliment de la seva execució\n− Assessorar tècnicament sobre procediments relatius a les matèries,\nassumptes i processos que siguin objecte de l’òrgan on presten els seus\nserveis\n− Supervisar informes, dictàmens i propostes de resolució realitzats per altres\ntècnics, i elaborar els de major complexitat\n− Planejar i desenvolupar treballs tècnics i estudis en l’àmbit de la seva família\nprofessional, sobre les matèries competència de l’òrgan on presten els seus\nserveis\n− Exercir l’actuació inspectora i/o supervisió tècnica, si correspon a l’òrgan on\npresten els seus serveis\n3.2. Descripció funcional de l’òrgan al qual està adscrit el lloc (Departament de\nPlanificació I Processos)\n3.2.1. Missió\nGarantir el suport tècnic i els aspectes metodològics necessaris per al disseny,\nplanificació, control, seguiment i avaluació per a la prestació dels serveis propis i\nexternalitzats de l’Àrea de Qualitat de vida, Igualtat i Esports\n3.2.2. Funcions\n− Establir criteris de gestió, innovació i millora continua per a la producció i\nprestació de serveis.\n− Establir els nivells de producció i productivitat òptims de cada servei de la\nDirecció (o Departament).\n− Impulsar, coordinar i liderar la millora de processos de l’àmbit de Qualitat\nde Vida, Igualtat i Esports.\n− Garantir la coordinació interdireccions per a la planificació, implementació,\nseguiment i avaluació dels projectes i/o processos liderats per la Direcció (o\nDepartament).\n− Assessorament i acompanyament tècnic als responsables de les diferents\nDireccions i/o Serveis.\n− Proposta de millores i innovació a les diferents Direccions i/o Serveis.\n− Proposar al Gerent del Sector l’adopció d’acords en les matèries pròpies de\nles seves competències.\n− Representar al Gerent del Sector, per delegació d'aquest, en les actuacions\npròpies de les seves competències.\n4. Requisits de participació\n•\nPertànyer al grup A, subgrup A1 de les categories de Tècnic/a Superior en\nEstadística; Tècnic/a Superior en Gestió; Tècnic/a Superior en Informació;\nTècnic/a d’Administració General; Tècnic/a Superior en Economia i Tècnic/a\nSuperior en Sociologia (ambdues branques de la categoria de Tècnic/a\nSuperior en Economia i Sociologia); Tècnic/a Superior en Psicologia (branca\nde Psicologia de la categoria de Tècnic/a Superior en Educació i Psicologia);\nTècnic/a Superior en Organització (branca d’Organització de la categoria de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nTècnic/a Superior en Organització i Informàtica) o bé pertànyer al grup A,\nsubgrup A2 de la categoria de Gestor/a d’Administració General.\n•\nPortar un mínim d’un any de serveis com a funcionari de carrera o laboral\nfix de la plantilla de l’Ajuntament de Barcelona i/o dels organismes\nautònoms adherits a l’Acord regulador de les condicions de treball dels\nempleats públics de l’Ajuntament de Barcelona, i no pertànyer a les classes\nde Guàrdia Urbana ni del Servei de Prevenció i Extinció d’Incendis i\nSalvament (SPEIS).\n•\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n•\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n− Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n− Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n− Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n− Experiència en l'àmbit de l'atenció social directa a persones i famílies i/o\nen la direcció d'equips d'atenció social directa fins a 2 punts\n− Experiència en l’elaboració de projectes, procediments i protocols en\nl'àmbit dels Serveis a les persones fins a 2 punts\n− Experiència en l'àmbit de la planificació estratègica i/o de\nl'assessorament tècnic a professionals, equips i directius fins a 2 punts\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les\npersones candidates per a la realització d’una prova o supòsit pràctic\n\n2159\n\n\f2160\n\nGASETA MUNICIPAL DE BARCELONA\n\nNÚM. 15\n\nrelacionat amb les funcions pròpies del lloc dins de l’òrgan al qual està\nadscrit, valorant-se fins a un màxim de 5 punts. En cas de realitzar-se,\naquesta prova tindrà caràcter obligatori.\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de TÈCNIC/A 2 de la família professional de Serveis\nde Gestió i Administració d’acord amb el Sistema d’Ordenació Municipal (SOM):\nCompromís professional, Treball en equip, Orientació al servei públic, Pensament\nanalític, Recerca d’informació i actualització de coneixements, Flexibilitat i obertura\nal canvi, Rigor i organització i Comunicació i influència.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n− Si s'avaluen tots els apartats opcionals la puntuació mínima és d’11,5 punts.\n− Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident:\n− Sr. Àngel Miret i Serra, Gerent de Qualitat de Vida Igualtat i Esports, o\npersona en qui delegui.\nVocals:\n− Sra. Carmina Català Galofré, Departament de Planificació i Processos, o\npersona en qui delegui.\n− Sr. Josep Villarreal Moreno, Direcció de Serveis d’Estratègia i Innovació, o\npersona en qui delegui.\n− Sra. Neus Arranz Gallego, Departament d’Administració i Personal de la\nGerència, o persona en qui delegui\n− Sr. Francesc Martínez Lizán, Departament de Selecció de la Gerència de\nRecursos Humans i Organització, o persona en qui delegui.\nRepresentant de la Junta de Personal o del Comitè d’Empresa\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\nConvocatòria per a la provisió definitiva per concurs de mèrits d’un lloc de\ntreball de Cap de Secció 1 de la família professional General (GE) adscrit al\nDepartament de Logística i Manteniment de la Direcció de Serveis\nGenerals de la Gerència de Recursos.\nConcurs núm. 2/2013-C\nD’acord amb la regulació de l’article 79 de la Llei 7/2007, de 12 d’abril, de\nl’Estatut Bàsic de l’Empleat Públic sobre el concurs de provisió dels llocs de treball,\nles bases marc que regulen la provisió de llocs de treball mitjançant concurs i\nd’acord amb l’article 22.2 de l’Acord regulador de les condicions de treball dels\nempleats públics de l’Ajuntament de Barcelona.\nEs convoca la provisió per concurs de mèrits d’un lloc de treball de Cap de secció\n1 de la família professional General (GE) adscrit al Departament de Logística i\nManteniment de la Direcció de Serveis Generals de la Gerència de Recursos.\n1. Classificació del lloc convocat\nDenominació:\nCap de Secció 1 (50.10.GE.10 segons catàleg vigent)\nÀmbit funcional:\nComandament\nTipus de lloc:\nCap de Secció\nVinculació:\nFuncionària\nSubgrup d’accés:\nA1 i A2\nDestinació:\nNivell 24\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n24 (582,92 € mensuals segons catàleg vigent)\n1019 € mensuals segons catàleg vigent\n\n3. Descripció funcional\n3.1. Descripció funcional del lloc convocat (Cap de Secció 1 de la família GE)\n3.1.1 Missió\nCoordinar i supervisar equips especialitzats que es responsabilitzen d’un o més\nprogrames i processos tècnics d’un servei integrat, d’acord amb les directrius del\ncap, la normativa establerta i les necessitats plantejades per tal de d’aconseguir\nl’adequat desplegament i resolució d’aquests programes i processos en termes\nd’eficàcia i qualitat.\n\n3.1.2 Funcions bàsiques\n\n2161\n\n\f2162\n\nGASETA MUNICIPAL DE BARCELONA\n\nNÚM. 15\n\nDissenyar i realitzar el desenvolupament de la programació de l‘equip de\ntècnics i professionals en el marc d’actuació fixat i sota les directrius de\nl‘òrgan superior on esta adscrit l’equip o centre prestador de serveis.\n− Coordinar els recursos humans adscrits al centre o equip, i gestionar els\nrecursos econòmics assignats.\n− Realitzar el seguiment i control de la prestació de serveis.\n3.1. Descripció funcional de l’òrgan al qual està adscrit el lloc (Departament de\nLogística i Manteniment)\n3.2.1 Missió\nGestió de l'ús dels edificis municipals i del funcionament de les seves\nInstal·lacions.\n3.2.2 Funcions\n− Redactar i mantenir al dia el Pla de Locals, així com gestionar la seva\naplicació.\n− Supervisar l'ús dels edificis i locals i el funcionament de les seves\ninstal·lacions i accessos. Redactar els projectes per adaptar-los als nous\nrequeriments.\n− Gestionar els subministraments d'aigua, gas i electricitat per a tots els\nedificis municipals i les seves instal·lacions.\n− Redactar i gestionar els plans de manteniment.\n− Elaborar i controlar l'execució dels programes per a la millora dels serveis\nde subministrament energètic.\n− Redactar, controlar i gestionar els programes d'Estalvi energètic.\n− Coordinar les línies generals de contractació dels serveis de\nsubministrament i de neteja. Controlar les contractes externes.\n− Coordinar la producció dels tallers municipals.\n−\n\n4. Requisits de participació\n•\nPertànyer al grup A, subgrups A1 i A2 de totes les categories.\n•\nPortar un mínim d’un any de serveis com a funcionari/ària de carrera o\nlaboral fix de la plantilla de l’Ajuntament de Barcelona i/o dels organismes\nautònoms adherits a l’Acord regulador de les condicions de treball dels\nempleats públics de l’Ajuntament de Barcelona, i no pertànyer a les classes\nde Guàrdia Urbana ni del Servei de Prevenció i Extinció d’Incendis i\nSalvament (SPEIS).\n•\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n•\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de\nles situacions que s'indiquen a continuació i així ho indiquin expressament\na l'apartat corresponent de la sol·licitud:\n− Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n− Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n− Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2163\n\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n− Experiència en manteniment i conservació dels edificis i instal·lacions, amb\nmitjans propis i/o externs, fins a 2 punts.\n− Experiència en seguiment i control d’obres, fins a 2 punts.\n− Experiència en gestió i explotació d’aplicacions i programes informàtics de\nsuport dins de l’àmbit d’obres i manteniment, fins a 1 punt.\n− Realització d’altres tasques de caire tècnic en l’àmbit municipal, fins a 1\npunt.\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones candidates per\na la realització d’una prova o supòsit pràctic relacionat amb les funcions pròpies del lloc\ndins de l’òrgan al qual està adscrit, valorant-se fins a un màxim de 5 punts. En cas de\nrealitzar-se, aquesta prova tindrà caràcter obligatori.\n4. Valoració de les competències professionals requerides per a l’òptim desenvolupament de\nles funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de Cap de Secció 1 de la família general (GE) d’acord\namb el Sistema d’Ordenació Municipal (SOM): Compromís professional, Treball en\nequip, Orientació al servei públic, Pensament analític, Flexibilitat i obertura al\ncanvi, Autoconfiança, Empatia, Lideratge i Desenvolupament, Direcció de persones.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n− Si s'avaluen tots els apartats la puntuació mínima és d’11,5 punts.\n− Si no s'avalua l’apartat 3 (exercici o supòsit pràctic), la puntuació mínima\nés de 9 punts.\n6. Junta de valoració\nPresident/a:\n− Sr Joan Angulo i Arrese, Gerent de Recursos, o persona en qui delegui.\nVocals:\n− Sr. Agustin Abelaira i Dapena, Direcció de Serveis Generals, o persona en\nqui delegui.\n− Sra. Roser Crivelle i Yuste, Departament de Logística i Manteniment, o\npersona en qui delegui.\n− Sra. Francesca Otalora i Sala, Gerència de Recursos, o persona en qui\ndelegui.\n\n\f2164\n\nGASETA MUNICIPAL DE BARCELONA\n\nNÚM. 15\n\nSr. Francesc Martínez i Lizán, Departament de Selecció i Promoció, o\npersona en qui delegui.\nRepresentant de la Junta de Personal o del Comitè d’Empresa\n−\n\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\nConvocatòria per a la provisió definitiva per concurs de mèrits d’un lloc de\ntreball de Gestor/a de Projecte 2 de la família General (GE) adscrit a la\nDirecció de Serveis de Família i Serveis Socials de la Gerència de Qualitat\nde Vida, Igualtat i Esports.\nConcurs núm. 3/2013-C\nD’acord amb la regulació de l’article 79 de la Llei 7/2007, de 12 d’abril, de\nl’Estatut Bàsic de l’Empleat Públic sobre el concurs de provisió dels llocs de treball,\nles bases marc que regulen la provisió de llocs de treball mitjançant concurs i\nd’acord amb l’article 22.2 de l’Acord regulador de les condicions de treball dels\nempleats públics de l’Ajuntament de Barcelona.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nEs convoca la provisió per concurs de mèrits d’un lloc de treball de Gestor/a de\nProjecte 2 de la família General (GE) adscrit a la Direcció de Serveis de Família i\nServeis Socials de la Gerència de Qualitat de Vida, Igualtat i Esports.\n1. Classificació dels llocs convocats\nDenominació:\nGestor/a de Projecte 2 (70.20.GE.10 segons catàleg\nvigent)\nÀmbit funcional:\nTècnic\nTipus de lloc:\nGestió de Projectes\nVinculació:\nFuncionària\nSubgrup d’accés:\nA1 i A2\nDestinació:\nNivell 24\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n24 (582,92 € mensuals segons catàleg vigent)\n970 € mensuals segons catàleg vigent\n\n3. Descripció funcional\n3.1 Descripció funcional del lloc convocat (Gestor/a de Projecte 2 de la família GE)\n3.1.1 Missió\nDirigir programes o projectes, planificant, organitzant i coordinant la seva\nactivitat i els recursos econòmics, tècnics i humans assignats, per tal de complir\namb els objectius i resultats en el termini, qualitat i cost previst.\n3.1.2 Funcions bàsiques\n•\nDirigir la definició, planificació, execució i supervisió dels programes i\nprojectes dins l’òrgan on presta els seus serveis\n•\nDirigir programes i projectes desenvolupats per externs, dins de l’òrgan on\npresten els seus serveis\n•\nDonar impuls als programes i projectes i coordinar les actuacions dels\nrecursos humans i\n•\nmaterials assignats adaptant els mitjans personals i materials disponibles a\nla programació\n•\nestablerta\n•\nCol·laborar amb altres unitats de l’organització territorial i altres òrgans per\na definir criteris tècnics que siguin d’aplicació als projectes\n3.2 Descripció funcional de l’òrgan al qual està adscrit el lloc (Direcció de Serveis\nde Família i Serveis Socials)\n3.2.1 Missió\nGestió dels serveis d’Acció Social i Família prestats per la Gerència.\n3.2.2Funcions\n•\nGestionar la prestació dels serveis de la Direcció, establint els objectius a\nassolir i els estàndards de qualitat en l'atenció, el nivell òptim de producció, i\nla ràtio professional.\n•\nGarantir la correcta gestió dels serveis i programes impulsats; entre ells els\nplans de desenvolupament comunitari i el servei de gestió de conflictes.\n•\nGarantir el suport tècnic permanent als equips de gestió territorialitzats.\n•\nActuar com a responsable del impuls i de la plena implementació en\nl'organització de les eines generals de planificació, gestió i control\n•\nSupervisar els procediments i els protocols establerts per a\nl’estandardització en la prestació de serveis.\n•\nEstablir i comandar sistemes (presencials i no presencials) regulars i\nestables per a la coordinació i pel control de la producció dels serveis, el\ntraspàs d'informació i de criteris generals de ciutat, i pel traspàs d'informes i\nconeixement necessaris per la millora en la prestació dels serveis territorials.\n•\nMantenir un contacte permanent amb el consorci de serveis socials de\nBarcelona pel que fa a la planificació de recursos i serveis a la ciutat.\n\n2165\n\n\f2166\n\nGASETA MUNICIPAL DE BARCELONA\n\n•\n•\n\nNÚM. 15\n\nProposar al Gerent del Sector l’adopció d’acords en les matèries pròpies de\nles seves competències.\nRepresentar al Gerent del Sector, per delegació d’aquest, en les actuacions\npròpies de les seves competències.\n\n4. Requisits de participació\n•\nPertànyer al grup A, subgrup A1 (totes les categories) o bé pertànyer al\ngrup A, subgrup A2 (totes les categories).\n•\nPortar un mínim d’un any de serveis com a funcionari de carrera o laboral\nfix de la plantilla de l’Ajuntament de Barcelona i/o dels organismes\nautònoms adherits a l’Acord regulador de les condicions de treball dels\nempleats públics de l’Ajuntament de Barcelona, i no pertànyer a les classes\nde Guàrdia Urbana ni del Servei de Prevenció i Extinció d’Incendis i\nSalvament (SPEIS).\n•\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n•\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de\nles situacions que s'indiquen a continuació i així ho indiquin expressament\na l'apartat corresponent de la sol·licitud:\n− Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n− Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n− Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n− Experiència en la realització d’informes de gestió i memòries fins a 2 punts\n− Experiència en l’elaboració de càlcul econòmic de noves licitacions fins a 2\npunts\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nExperiència en control de documentació obligatòria de Plecs de condicions i\nseguiment i comparació d’auditories rebudes fins a 2 punts\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a\nun màxim de 5 punts. En cas de realitzar-se, aquesta prova tindrà caràcter\nobligatori.\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de GESTOR/A DE PROJECTE 2 de la família\nprofessional General d’acord amb el Sistema d’Ordenació Municipal (SOM):\nCompromís professional, Treball en equip, Orientació al servei públic, Pensament\nanalític, Recerca d’informació i actualització de coneixements, Flexibilitat i obertura\nal canvi, Rigor i organització, Comunicació i influència, Lideratge i\nDesenvolupament.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n− Si s'avaluen tots els apartats opcionals la puntuació mínima és d’11,5\npunts.\n− Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n−\n\n6. Junta de valoració\nPresident:\n− Sr. Àngel Miret i Serra, Gerent de Qualitat de Vida Igualtat i Esports, o\npersona en qui delegui.\nVocals:\n− Sr. Jordi Sánchez Masip, Direcció de Serveis de Família i Serveis Socials, o\npersona en qui delegui.\n− Sra. Neus Arranz Gallego, Departament d’Administració i Personal de la\nGerència, o persona en qui delegui\n− Sr. Francesc Martínez Lizán, Departament de Selecció de la Gerència de\nRecursos Humans i Organització, o persona en qui delegui.\nRepresentant de la Junta de Personal o del Comitè d’Empresa\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n\n2167\n\n\f2168\n\nGASETA MUNICIPAL DE BARCELONA\n\nNÚM. 15\n\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\nConvocatòria per a la provisió definitiva per concurs de mèrits d’un lloc de\ntreball de Gestor/a de Projecte 2 de la família General (GE) adscrit al\nDepartament de Recerca i Coneixement de la Direcció de Serveis\nd'Estratègia i Innovació de la Gerència de Qualitat de Vida, Igualtat i\nEsports.\nConcurs núm. 4/2013-C\nD’acord amb la regulació de l’article 79 de la Llei 7/2007, de 12 d’abril, de\nl’Estatut Bàsic de l’Empleat Públic sobre el concurs de provisió dels llocs de treball,\nles bases marc que regulen la provisió de llocs de treball mitjançant concurs i\nd’acord amb l’article 22.2 de l’Acord regulador de les condicions de treball dels\nempleats públics de l’Ajuntament de Barcelona.\nEs convoca la provisió per concurs de mèrits d’un lloc de treball de Gestor/a de\nProjecte 2 de la família General (GE) adscrit al Departament de Recerca i\nConeixement de la Direcció de Serveis d'Estratègia i Innovació de la Gerència de\nQualitat de Vida, Igualtat i Esports.\n1. Classificació dels llocs convocats\nDenominació:\nGestor/a de Projecte 2 (70.20.GE.10 segons catàleg\nvigent)\nÀmbit funcional:\nTècnic\nTipus de lloc:\nGestió de Projectes\nVinculació:\nFuncionària\nSubgrup d’accés:\nA1 i A2\nDestinació:\nNivell 24\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n24 (582,92 € mensuals segons catàleg vigent)\n970 € mensuals segons catàleg vigent\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n3. Descripció funcional\n3.1 Descripció funcional del lloc convocat (Gestor/a de Projecte 2 de la família\nGE)\n3.1.1 Missió\nDirigir programes o projectes, planificant, organitzant i coordinant la seva\nactivitat i els recursos econòmics, tècnics i humans assignats, per tal de complir\namb els objectius i resultats en el termini, qualitat i cost previst.\n3.1.1 Funcions bàsiques\n•\nDirigir la definició, planificació, execució i supervisió dels programes i\nprojectes dins l’òrgan on presta els seus serveis\n•\nDirigir programes i projectes desenvolupats per externs, dins de l’òrgan on\npresten els seus serveis\n•\nDonar impuls als programes i projectes i coordinar les actuacions dels\nrecursos humans i\n•\nmaterials assignats adaptant els mitjans personals i materials disponibles a\nla programació\n•\nestablerta\n•\nCol·laborar amb altres unitats de l’organització territorial i altres òrgans per\na definir criteris tècnics que siguin d’aplicació als projectes\n3.2 Descripció funcional de l’òrgan al qual està adscrit el lloc (Departament de\nRecerca i Coneixement)\n3.2.1 Missió\nInterpretació de la realitat social de la ciutat de Barcelona, dins del seu context\nmetropolità i europeu , per tal d’orientar les intervencions públiques de les\ndiferents direccions i/o àmbits de l’Àrea.\n3.2.2 Funcions\n•\nAnàlisi de les necessitats i demandes socials de la ciutat, , per garantir un\nsistema de seguiment acurat en la gestió i de l’impacte de la prestació de\nserveis.\n•\nDissenyar, elaborar i mantenir un sistema d’informació que respongui als\nrequeriments dels directius/ves i comandaments de les direccions.\n•\nGestionar l’eina de seguiment i control en l’execució del Programa d’Actuació\nMunicipal del Mandat.\n•\nElaborar informes de gestió i memòries periòdiques sobre la gestió, els\nresultats obtinguts i la qualitat dels serveis.\n•\nGestionar les publicacions sobre continguts socials específics i transversals.\n•\nProposar al Gerent del Sector l’adopció d’acords en les matèries pròpies de\nles seves competències.\n•\nRepresentar al Gerent del Sector, per delegació d’aquest, en les actuacions\npròpies de les seves competències\n4. Requisits de participació\n•\nPertànyer al grup A, subgrup A1 (totes les categories) o bé pertànyer al\ngrup A, subgrup A2 (totes les categories).\n•\nPortar un mínim d’un any de serveis com a funcionari de carrera o laboral\nfix de la plantilla de l’Ajuntament de Barcelona i/o dels organismes\nautònoms adherits a l’Acord regulador de les condicions de treball dels\nempleats públics de l’Ajuntament de Barcelona, i no pertànyer a les classes\nde Guàrdia Urbana ni del Servei de Prevenció i Extinció d’Incendis i\nSalvament (SPEIS).\n•\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n•\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n\n2169\n\n\f2170\n\nGASETA MUNICIPAL DE BARCELONA\n\nNÚM. 15\n\nHaver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n− Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n− Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n−\n\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n− Experiència en la recerca, recollida i tractament de dades per a la\npreparació d’informes, fitxes i quadres, per a la seva posterior presentació\nfins a 2 punts\n− Experiència en planificar i coordinar projectes de recerca en l'Àmbit Social\nfins a 2 punts\n− Experiència en el seguiment, monitorització, i avaluació de projectes, plans\nd'actuació i programes d'intervenció\nfins a 2 punts\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb\nles funcions pròpies del lloc dins de l’òrgan al qual està adscrit, valorant-se\nfins a un màxim de 5 punts. En cas de realitzar-se, aquesta prova tindrà\ncaràcter obligatori.\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de GESTOR/A DE PROJECTE 2 de la família\nprofessional General d’acord amb el Sistema d’Ordenació Municipal (SOM):\nCompromís professional, Treball en equip, Orientació al servei públic, Pensament\nanalític, Recerca d’informació i actualització de coneixements, Flexibilitat i obertura\nal canvi, Rigor i organització, Comunicació i influència, Lideratge i\nDesenvolupament.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nL’exercici serà valorat fins a un màxim de 6 punts.\nPuntuació mínima\n− Si s'avaluen tots els apartats opcionals la puntuació mínima és d’11,5 punts.\n− Si no s'avalua l’apartat 3 (exercici o supòsit pràctic), la puntuació mínima és de\n9 punts.\n6. Junta de valoració\nPresident:\n− Sr. Àngel Miret i Serra, Gerent de Qualitat de Vida Igualtat i Esports, o\npersona en qui delegui.\nVocals:\n− Sr. Josep Gómez Garcia, Departament de Recerca i Coneixement, o persona\nen qui delegui.\n− Sr. Josep Villarreal Moreno, Direcció de Serveis d’Estratègia i Innovació, o\npersona en qui delegui.\n− Sra. Neus Arranz Gallego, Departament d’Administració i Personal de la\nGerència, o persona en qui delegui\n− Sr. Francesc Martínez Lizán, Departament de Selecció de la Gerència de\nRecursos Humans i Organització, o persona en qui delegui.\nRepresentant de la Junta de Personal o del Comitè d’Empresa\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n2171\n\n\f2172\n\nGASETA MUNICIPAL DE BARCELONA\n\nNÚM. 15\n\nCONCURS DE TRASLLATS PER PROVEIR LLOCS DE TREBALL VACANTS\nCORRESPONENTS ALS DIFERENTS CENTRES DOCENTS MUNICIPALS,\nGESTIONADES\nPEL\nCONSORCI\nD’EDUCACIÓ\nDE\nBARCELONA\nCORRESPONENTS A EDUCACIÓ INFANTIL I PRIMÀRIA, EDUCACIÓ\nESPECIAL I EDUCACIÓ DE PERSONES ADULTES. (Resolució de Gerència de\ndata 8 d’abril de 2013)\nEs convoca concurs de trasllats, d’acord amb les presents Bases, per tal de\nproveir llocs de treball vacants als centres públics municipals, gestionats pel\nConsorci d’Educació, d’Educació Infantil i Primària i d’Educació Especial.\nEls llocs de treball vacants per al curs 2013-2014 objecte de provisió d’aquest\nconcurs, classificats per escoles i especialitats, figuren relacionats a l’annex I de la\npresent convocatòria. S’hi afegiran les resultants de la seva resolució.\nPodran participar-hi els funcionaris i funcionàries municipals i contractats i\ncontractades laborals fixos del Consorci d’Educació en servei actiu amb destinació a\nqualsevol dels centres d’ensenyament municipals mitjançant el procés\nd’adscripcions celebrat durant el mes de juny de 1999 i posteriors processos\nd’adscripció, els funcionaris i funcionàries municipals i contractats i contractades\nlaborals fixos de l’IMEB/Consorci d’Educació en servei actiu que posseeixi\ncategories docents encara que actualment no estigui exercint docència, els\nfuncionaris i funcionàries municipals que han obtingut plaça a la darrera\nconvocatòria d’oferta pública docent, i també el funcionariat municipal i personal\nlaboral fix al qual s’hagi suprimit el lloc que ocupava, així com els reingressats amb\ndestinació provisional. El temps mínim de permanència en l’anterior destinació és\nde 2 anys.\nLes persones que ocupessin una plaça que hagi estat suprimida, hauran de\nparticipar en aquest concurs, o bé quedar a disposició del Consorci d’Educació. Així\nmateix els funcionaris i les funcionàries municipals que han obtingut plaça a la\ndarrera convocatòria d’oferta pública docent hauran de participar en aquesta\nconvocatòria, podent optar pel mateix centre on estan prestant serveis com a\nfuncionaris i funcionàries en pràctiques o per una plaça en un altre centre sempre\nque en ambdós casos siguin places de la seva especialitat.\nEls/les mestres que posseeixin títols, diplomes o certificats als qual es refereix\nl’annex II d’aquesta convocatòria, si així ho desitgen, podran participar en el\nconcurs de trasllats per una altra especialitat per la qual puguin obtenir el\nreconeixement de la capacitació necessària.\nA tal efecte, les sol·licituds de reconeixement de capacitació, juntament amb la\ndocumentació justificativa d’estar en possessió o en condicions d’obtenir, per haver\nfinalitzat els estudis corresponents, els títols, diplomes i/o certificats\ncorresponents, hauran de presentar-se al mateix temps que la sol·licitud de trasllat\ni dins el mateix termini.\nCada aspirant podrà optar a totes les places de la categoria docent a què\npertanyi, sempre que corresponguin, o bé a l’especialitat o especialitats que tingui\nreconegudes per Resolució de l’Institut d’Educació/Consorci d’Educació, o bé a\nalguna altra especialitat per a la qual hagi estat capacitat/da o habilitat/da\nigualment per Resolució de l’Institut d’Educació/Consorci d’Educació.\nPel que fa a la resolució d’aquest concurs, i quant a l’adjudicació dels llocs de\ntreball, es realitzarà pel següent ordre de preferència:\n1) Els participants als quals s’hagi suprimit el lloc que ocupaven.\n2) Aquells que concorrin per una especialitat de la qual en siguin titulars.\n3) L’adjudicació de destinació dels mestres participants en el concurs de trasllats\ndes del col·lectiu de funcionaris que han obtingut plaça a la darrera convocatòria\nd’oferta pública docent, és determinada per l’ordre en què apareguin a la Resolució\nper la qual es fan públiques les llistes d’aspirants, amb la puntuació final del\nconcurs oposició, que han superat les proves per a la provisió de places docents.\nEls i les aspirants presentaran una instància en el Registre General del Consorci\nd’Educació de Barcelona (Plaça Urquinaona, 6 Pl. baixa). Les instàncies podran\nésser presentades igualment per correu administratiu, en els termes previstos a la\nLlei 30/1992, modificada per la Llei 4/1999, de Règim Jurídic de les\nAdministracions Públiques i del Procediment Administratiu Comú, és a dir, en sobre\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nobert per tal que la instància sigui datada i segellada pel funcionari/a de correu\nabans que sigui certificada.\nA les instàncies caldrà indicar les places a les quals s’opta i per quin ordre, i\ns’adjuntaran els documents acreditatius dels mèrits. Igualment, caldrà incloure la\ndeclaració expressa de complir els requisits exigits per participar en el concurs. Cas\nde fer-se efectiu el trasllat s’hauran de presentar amb anterioritat a l’Àrea de\nRecursos Humans, fotocòpies compulsades dels documents que atorguen\npuntuació en el barem de mèrits.\nTermini de presentació: Del 11 de maig al 25 de maig de 2013 ambdós\ninclosos.\nTotes les condicions requerides per participar-hi, com també els mèrits al·legats,\nhan d’haver estat perfeccionats en la data de finalització del termini de presentació\nde les instàncies.\nLa Junta de Valoració podrà requerir en qualsevol moment els i les aspirants per\na la justificació o aclariment de mèrits sobre els quals es plantegin dubtes.\nEn tot allò que no preveu aquesta convocatòria, s'estarà a allò disposat a la\nResolució ENS/2240/2012 de 26 d’octubre, per la qual s’anuncia la convocatòria de\nconcurs de trasllats adreçada al personal del cos de mestres de la Generalitat de\nCatalunya.\nEl concurs serà resolt:\nEn primer lloc, d’acord amb els criteris de preferència ja indicats. En segon lloc, i\nper resoldre les sol·licituds coincidents sobre la mateixa plaça, s’aplicarà el\nsegüent:\nBarem de mèrits\nPer experiència en la docència i la gestió, com a funcionari/ària de\ncarrera o contractat/ada laboral fix/a:\n(S’aplicarà el còmput per mesos de serveis, per la qual cosa el total anual serà\ndividit per dotze)\n•\nPer cada any de servei actiu en el Cos a què pertany la vacant, 1,5 punts.\n(Es comprovarà d’ofici)\n•\nPer temps de permanència en el centre de procedència, a 0,5 punts per\nany. (Es comprovarà d’ofici)\n•\nPer cada any de serveis efectius en altres Cossos docents referits a la LOE,\n0,5 punts per any.\n•\nPer l’ocupació de càrrecs de coordinador de cicle o tutor/a en Centres\npúblics docents municipals, 1 punt per any , fins a 5 punts.\n•\nPer l’ocupació de càrrecs en òrgans unipersonals, 1’25 punts per any, fins a\n5 punts. (Es comprovarà d’ofici)\n•\nPer haver participat en el Consell Escolar representant el sector del\nprofessorat, 0,25 punts per any, fins a 2 punts.\nFormació permanent: Fins a 15 punts (l’excés que algun candidat pogués\nobtenir tenint en compte les puntuacions que s’indiquen a continuació no seria\ntingut en compte)\n•\nPer impartir cursos o seminaris relacionats amb la plaça a la qual s’opta, o\nper coordinació de grups de treball sobre aquestes matèries, fins 2 punts\n•\nPer haver organitzat activitats de formació permanent, fins a 2 punts, en\nfunció de la durada i transcendència d’aquestes activitats\n•\nPer la participació en cursos que tinguin per objecte el perfeccionament\nsobre els aspectes científics i didàctics de les especialitats corresponents a\nles places per les quals opti el participant, per cada 10 hores, 0,5 punts,\nfins a un màxim de 6. Aquests cursos hauran de ser acreditats mitjançant\ndocumentació acreditativa de les hores de durada.\n•\nPer la participació en cursos relatius a aspectes relacionats amb\nl’ensenyament, però no inclosos a l’apartat anterior, per cada 10 hores, 0,1\npunts, fins a un màxim de 3. Aquests cursos hauran de ser acreditats\nmitjançant documentació acreditativa de les hores de durada.\n•\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\n\n2173\n\n\f2174\n\nGASETA MUNICIPAL DE BARCELONA\n\n•\n\n•\n\nNÚM. 15\n\n10-5-2013\n\nper les quals opti el participant, que tinguin durada igual o superior a 300\nhores, 2 punts\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\nper les quals opti el participant, que tinguin durada igual o superior a 150\nhores, 1 punt\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\nper les quals opti el participant, que tinguin durada igual o superior a 75\nhores, 0,75 punts\n\nMèrits acadèmics, fins a 5 punts (l’excés que algun candidat pogués obtenir\ntenint en compte les puntuacions que s’indiquen a continuació no seria tingut en\ncompte):\n•\nAltres titulacions, diferents a les al·legades per a l’ingrés al Cos\nLlicenciatures: 2 punts\nDiplomatures: 2 punts\nAltres mèrits, fins a 5 punts:\n•\nPer publicacions en matèries relacionades amb la plaça a la qual s’opta, en\nfunció de la transcendència i relleu d’aquestes publicacions, fins a 3 punts\n•\nPer haver participat en el Consell Escolar com a representant municipal,\n0,25 punts per any, fins a 2 punts.\nJunta de Valoració:\nPresidència: 1 Inspector/a d’Educació del Departament d’Ensenyament\nVocalies: 4 vocals designats entre els professors/es pertanyents a\nl’administració local, en servei actiu i amb destinació en centres docents municipals\no serveis educatius. El nombre de vocals que s’hauran de nominar podrà\nincrementar-se en raó del volum de participants que, per cada especialitat o grup\nd’especialització al.leguin mèrits que hagin de ser valorats per la comissió\nesmentada.\nEl Cap de l’Àrea de Recursos Humans o persona en qui delegui\nLa Junta de Personal i el Comitè d’Empresa podran designar un/a membre titular\ni un/a de suplent, que podrà assistir a les sessions de la Comissió.\nANNEX I\nLLOCS A COBRIR MITJANÇANT CONCURS DE TRASLLAT\nEscoles\nArc Iris\nEls Pins\nBàrkeno\nEscola de Bosc\nIgnasi Iglèsias\nParc del Guinardó\nPatronat Domènech\nPau Vila\nReina Violant\nTres Pins\nTuró Blau\n\nINF\n1\n1\n1\n1\n1\n1\n\nPRI\n1\n1\n1\n1\n\nPAN\n\nPMU\n\n1\n\n1\n\nPEE\n\n1\n\n1\n2\n2\n1\n\nPEF\n\n1\n\n1\n\n1\n1\n\nMALL\n\ntotal\n1\n1\n4\n1\n2\n2\n1\n2\n4\n3\n2\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nCentres d’educació especial\nLa Ginesta\nVil.lajoana\n\n2 Mestres Educació Especial\n4 Mestres Educació Especial\n\nCentres d’educació d’adults\nFrances Layret\n\n1 Mestre Primària\n\nCREDA\nPere Barnils\n\n3 Mestres Audició i Llenguatge\n\nANNEX II\nEspecialitat: Primària\nTítol de mestre, diplomatura en professorat d’educació general bàsica o títol de\nmestre d’ensenyament primari.\nEspecialitat: Educació Especial\nDiplomat en les escoles universitàries de professorat d’educació general bàsica,\nespecialitat educació especial.\nTítol de mestre, diplomatura en professorat d’educació general bàsica o títol de\nmestre d’ensenyament primari.\nMés les titulacions següents:\n− Diplomat EUFP, especialitat d’Educació Especial\n− Llicenciat en Filosofia i Lletres, Secció Pedagogia, Subsecció Educació\nEspecial / Pedagogia Terapèutica\n− Títol o diploma de Professor especialitzat en Pedagogia Terapèutica\n− Títol o diploma de professor especialitzat en Pertorbacions del Llenguatge\n− i Audició\n− Certificat expedit pel Ministeri de Sanitat de:\n− Psicopatologia del llenguatge i la seva rehabilitació; Rehabilitació del\nllenguatge; Rehabilitació audiofonològica i tècniques logopèdiques\n− Diploma de Patologia del Llenguatge. Hospital de la Santa Creu i Sant\n− Pau\n− Diploma de logopèdia corresponent als cursos realitzats mitjançant\n− conveni entre les diferents administracions educatives i universitats\nEspecialitat: Educació Infantil\nTítol de mestre, diplomatura en professorat d’educació general bàsica o títol de\nmestre d’ensenyament primari més alguna de les titulacions següents:\n− Diplomat EUFP, especialitat Preescolar\n− Acreditació d’haver superat cursos d’especialització homologats pel MEC\no declarats equivalents pel Departament d’Ensenyament\nEspecialitat: Anglès\nDiplomat en les escoles universitàries de professorat d’educació general bàsica,\nespecialitat llengua estrangera (anglès).\nTítol de mestre, diplomatura en professorat d’educació general bàsica o títol de\nmestre d’ensenyament primari.\nMés les titulacions següents:\nDiplomat EUFP, Filologia Anglesa\nLlicenciat en filologia anglesa, o haver-ne superat els tres primers cursos\ncomplets\nDiplomats en anglès per l’Escola Universitària d’Idiomes (traductors i\n− intèrprets)\nCertificats d’aptitud d’anglès de l’Escola Oficial d’Idiomes\n\n2175\n\n\f2176\n\nGASETA MUNICIPAL DE BARCELONA\n\n-\n\nNÚM. 15\n\nAcreditació d’haver superat cursos d’especialització homologats pel MEC\ndeclarats equivalents pel Departament d’Ensenyament\n\nEspecialitat: Educació Física\nDiplomat en les escoles universitàries de professorat d’educació general bàsica,\nespecialitat d’educació física.\nTítol de mestre, diplomatura en professorat d’educació general bàsica o títol de\nmestre d’ensenyament primari.\nMés les titulacions següents:\nLlicenciat en educació física o haver-ne superat els tres primers cursos\ncomplets\nDiplomat en educació física\nTítol de professor, instructor, instructora general o mestre instructor\nd’educació física\nAcreditació d’haver superat cursos d’especialització homologats pel MEC o\ndeclarats equivalents pel Departament d’Ensenyament\nEspecialitat: Educació Musical\nDiplomat en les escoles universitàries de professorat d’educació general bàsica,\nespecialitat d’educació musical.\nTítol de mestre, diplomatura en professorat d’educació general bàsica o títol de\nmestre d’ensenyament primari.\nMés les titulacions següents:\nDiplomes de capacitat anteriors al Decret de 1942\nEstudis musicals: títol de professor (superior o de grau mitjà)\nDiplomes d’instrumentista o cantant (grau mitjà)\nAcreditació d’haver superat cursos d’especialització homologats pel MEC o\ndeclarats equivalents pel Departament d’Ensenyament\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2177\n\nCONVOCATÒRIA DE CONCURS DE TRASLLAT PER PROVEIR LLOCS DE\nTREBALL VACANTS A ESCOLES D’EDUCACIÓ INFANTIL I PRIMÀRIA,\nEDUCACIÓ ESPECIAL I EDUCACIÓ DE PERSONES ADULTES. CURS 20132014\nFULL DE SOL·LICITUD\nDades personals\nCognoms :\n\nNom:\n\nDNI:\n\nTelf.contacte:\n\nDades laborals\nCentre on treballa el curs 2012-2013\n\nTelf:\n\nPetició de lloc/s de treball\nOrdre\n1\n\nNom del centre\n\nEspecialitat\n\n2\n3\n4\n5\n6\n7\nBarem de valoració de mèrits\nExperiència docent\nFormació permanent (màxim 15 punts)\nMèrits acadèmics (màxim 5 punts)\nAltres mèrits (màxim 5 punts)\n\n...............\n...............\n...............\n...............\n\nDeclaro,\nQue són certes les dades consignades en aquesta sol.licitud i que reuneixo els requisits en la convocatòria.\nBarcelona,\n\nde maig\n\n2013\n\nLliurar al registre del Consorci d’Educació de Barcelona\nPlaça Urquinaona, 6 Planta Baixa\n\nSignatura\n\n\f2178\n\nGASETA MUNICIPAL DE BARCELONA\n\nNÚM. 15\n\nCONCURS DE TRASLLATS PER PROVEIR LLOCS DE TREBALL VACANTS\nCORRESPONENTS ALS DIFERENTS CENTRES DOCENTS MUNICIPALS,\nGESTIONATS\nPEL\nCONSORCI\nD’EDUCACIÓ\nDE\nBARCELONA,\nD’ENSENYAMENT SECUNDARI I D’EDUCACIÓ ESPECIAL. (Resolució de\nGerència de data 8 d’abril de 2013)\nEs convoca concurs de trasllats, d’acord amb les presents Bases, per tal de\nproveir llocs de treball vacants als centres públics municipals, gestionats pel\nConsorci d’Educació, d’ensenyament secundari i d’educació especial.\nEls llocs de treball vacants per al curs 2013-2014 objecte de provisió d’aquest\nconcurs, classificats per centres i especialitats, figuren relacionats a l’Annex de la\npresent convocatòria. S’hi afegiran les resultants de la seva resolució.\nPodran participar-hi els funcionaris i funcionàries municipals i contractats i\ncontractades laborals fixos del Consorci d’Educació en servei actiu amb destinació a\nqualsevol dels centres d’ensenyament municipals mitjançant el procés\nd’adscripcions celebrat durant el mes de juny de 1999 i posteriors processos\nd’adscripció, els funcionaris i funcionàries municipals i contractats i contractades\nlaborals fixos de l’IMEB/Consorci d’Educació en servei actiu que posseeixi\ncategories docents encara que actualment no estigui exercint docència, els\nfuncionaris i funcionàries municipals que han obtingut plaça a la darrera\nconvocatòria d’oferta pública docent, i també el funcionariat municipal i personal\nlaboral fix al qual s’hagi suprimit el lloc que ocupava, així com els reingressats amb\ndestinació provisional. El temps mínim de permanència en l’anterior destinació és\nde 2 anys.\nLes persones que ocupessin una plaça que hagi estat suprimida, hauran de\nparticipar en aquest concurs, o bé quedar a disposició del Consorci d’Educació. Així\nmateix els funcionaris i les funcionàries municipals que han obtingut plaça a la\ndarrera convocatòria d’oferta pública docent hauran de participar en aquesta\nconvocatòria, podent optar pel mateix centre on estan prestant serveis com a\nfuncionaris i funcionàries en pràctiques o per una plaça en un altre centre sempre\nque en ambdós casos siguin places de la seva especialitat.\nCada aspirant podrà optar a totes les places de la categoria docent a què\npertany i, sempre que corresponguin, o bé a l’especialitat o especialitats que tingui\nreconegudes per Resolució, o bé a alguna altra especialitat per a la qual hagi estat\ncapacitat/da o habilitat/da igualment per Resolució. Estan exemptes del requisit\nd’especialització les persones pertanyents a categories docents anteriors a la\nLOGSE.\nPel que fa a la resolució d’aquest concurs, i quant a l’adjudicació dels llocs de\ntreball, es realitzarà pel següent ordre de preferència:\n1) Promoció interna. Per adquisició de la nova categoria i especialitat pel torn de\npromoció interna, els professors/es d’ensenyament secundari podran optar amb\nprioritat a un lloc de treball de la nova especialitat en el centre on tinguin el seu\ndestí definitiu.\n2) Els participants als quals s’hagi suprimit el lloc que ocupaven.\n3) Aquells que concorrin per una especialitat de la qual en siguin titulars.\n4) L’adjudicació de destinació dels professors/es participants en el concurs de\ntrasllats des del col·lectiu de funcionaris que han obtingut plaça a la darrera\nconvocatòria d’oferta pública docent, és determinada per l’ordre en què apareguin\na la Resolució per la qual es fan públiques les llistes d’aspirants, amb la puntuació\nfinal del concurs oposició, que han superat les proves per a la provisió de places\ndocents.\nEls i les aspirants presentaran una instància en el Registre General del Consorci\nd’Educació de Barcelona. Les instàncies podran ésser presentades igualment per\ncorreu administratiu, en els termes previstos a la Llei 30/1992, modificada per la\nLlei 4/1999, de Règim Jurídic de les Administracions Públiques i del Procediment\nAdministratiu Comú, és a dir, en sobre obert per tal que la instància sigui datada i\nsegellada pel funcionari/a de correu abans que sigui certificada.\nA les instàncies caldrà indicar les places a les quals s’opta i per quin ordre, i\ns’adjuntaran els documents acreditatius dels mèrits. Igualment, caldrà incloure la\ndeclaració expressa de complir els requisits exigits per participar en el concurs. Cas\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nde fer-se efectiu el trasllat s’hauran de presentar amb anterioritat a l’Àrea de\nRecursos Humans, fotocòpies compulsades dels documents que atorguen\npuntuació en el barem de mèrits.\nTermini de presentació: Del 11 de maig al 25 de maig de 2013 ambdós\ninclosos.\nTotes les condicions requerides per participar-hi, com també els mèrits al·legats,\nhan d’haver estat perfeccionats en la data de finalització del termini de presentació\nde les instàncies.\nLa Junta de Valoració podrà requerir en qualsevol moment els i les aspirants per\na la justificació o aclariment de mèrits sobre els quals es plantegin dubtes.\nEn tot allò que no preveu aquesta convocatòria, s’estarà a allò disposat a la\nResolució ENS/2240/2012 de 26 d’octubre, per la qual s’anuncia la convocatòria de\nconcurs de trasllats adreçada al personal docent de la Generalitat de Catalunya.\nEl concurs serà resolt:\nEn primer lloc, d’acord amb els criteris de preferència ja indicats. En segon lloc, i\nper resoldre les sol·licituds coincidents sobre la mateixa plaça, s’aplicarà el\nsegüent:\nBarem de mèrits\nPer experiència en la docència i la gestió, com a funcionari/a de carrera\no contractat/ada laboral fix/a:\n(S’aplicarà el còmput per mesos de serveis, per la qual cosa el total anual serà\ndividit per dotze)\n•\nPer cada any de servei actiu en el Cos a què pertany la vacant, 1,5 punts.\n(Es comprovarà d’ofici)\n•\nPer temps de permanència en el centre de procedència, a 0,5 punts per any.\nSi s’ha produït tancament d’aula en el de procedència, es comptarà el temps\nde permanència en l’anterior. (Es comprovarà d’ofici)\n•\nPer cada any de serveis efectius en altres Cossos docents referits a la LOE,\n0,5 punts per any.\n•\nPer impartir matèries pròpies de l’especialitat, a 1,25 punts per any, fins a\n•\n5 punts.\n•\nPer l’ocupació de càrrecs de coordinador de cicle, cap de departament o\ntutor/a en Centres públics docents, 1 punt per any , fins a 5 punts. (Es\ncomprovarà d’ofici)\n•\nPer l’ocupació de càrrecs en òrgans unipersonals, 1’25 punts per any, fins a\n5 punts. (Es comprovarà d’ofici)\n•\nPer haver participat en el Consell Escolar representant el sector del\nprofessorat, 0,25 punts per any, fins a 2 punts.\nFormació permanent: Fins a 15 punts\n•\nPer impartir cursos o seminaris relacionats amb la plaça a la qual s’opta, o\nper coordinació de grups de treball sobre aquestes matèries, fins 2 punts\n•\nPer haver organitzat activitats de formació permanent, fins a 2 punts, en\nfunció de la durada i transcendència d’aquestes activitats\n•\nPer la participació en cursos que tinguin per objecte el perfeccionament\nsobre els aspectes científics i didàctics de les especialitats corresponents a\nles places per les quals opti el participant, per cada 10 hores, 0,5 punts, fins\na un màxim de 6. Aquests cursos hauran de ser acreditats mitjançant\ndocumentació acreditativa de les hores de durada.\n•\nPer la participació en cursos relatius a aspectes relacionats amb\nl’ensenyament, però no inclosos a l’apartat anterior, per cada 10 hores, 0,1\npunts, fins a un màxim de 3. Aquests cursos hauran de ser acreditats\nmitjançant documentació acreditativa de les hores de durada.\n\n2179\n\n\f2180\n\nGASETA MUNICIPAL DE BARCELONA\n\n•\n\n•\n\n•\n\nNÚM. 15\n\n10-5-2013\n\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\nper les quals opti el participant, que tinguin durada igual o superior a 300\nhores, 2 punts\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\nper les quals opti el participant, que tinguin durada igual o superior a 150\nhores, 1 punt\nMasters o post graus que tinguin per objecte el perfeccionament sobre els\naspectes científics i didàctics de les especialitats corresponents a les places\nper les quals opti el participant, que tinguin durada igual o superior a 75\nhores, 0,75 punts\n\nMèrits acadèmics, fins a 5 punts\n•\nDoctorat: 3 punts\n•\nAltres titulacions universitàries, diferents a les al·legades per a l’ingrés al\nCos\nLlicenciatures: 2 punts\nDiplomatures: 2 punts\nAltres mèrits, fins a 5 punts:\n•\nPer publicacions en matèries relacionades amb la plaça a la qual s’opta, en\nfunció de la transcendència i relleu d’aquestes publicacions, fins a 3 punts\n•\nPer haver participat en el Consell Escolar com a representant municipal,\n0,25 punts per any, fins a 2 punts.\nJunta de Valoració:\nPresidència: 1 Inspector/a d’Educació del Departament d’Ensenyament\nVocalies: 4 vocals designats entre els professors/es pertanyents a\nl’administració local, en servei actiu i amb destinació en centres docents municipals\no serveis educatius. El nombre de vocals que s’hauran de nominar podrà\nincrementar-se en raó del volum de participants que, per cada especialitat o grup\nd’especialització al·leguin mèrits que hagin de ser valorats per la comissió\nesmentada.\nEl Cap de l’Àrea de Recursos Humans o persona en qui delegui\nLa Junta de Personal i el Comitè d’Empresa podran designar un/a membre titular\ni un/a de suplent, que podrà assistir a les sessions de la Comissió.\n\nANNEX\n\nPS501\n\nINTERVENCIÓ SOCIOCOMUNITÀRIA\n\nLA PAU\n\nART TREBALL\n\nAG MUNDET\n\nSES BOSC\n\nFORMACIÓ I ORIENTACIÓ LABORAL\n\nPS508\n\nSERRAT I B.\n\nADMINISTRACIÓ D'EMPRESES\n\nPS505\n\nN MONTURIOL\n\nESPECIALITAT\n\nJM ZAFRA\n\nF TALLADA\n\nEMAV\n\nCENTRES D’ENSENYAMENT SECUNDARI, EDUCACIÓ ESPECIAL i ADULTS curs 2013-2014.\n\n1\n1\n2\n\n1\n\n\fPS520\n\nPROCESSOS I MITJANS DE COMUNICACIÓ\nPROCESS. I PRODUCT. TÈCTIL CONFECIÓ I\nPELL\n\nAN\n\nANGLÈS\n\n2\n\nDI\n\nDIBUIX\n\n1\n\nEF\n\nEDUCACIÓ FÍSICA\n\nFQ\n\nFÍSICA I QUÍMICA\n\nGE\n\nGEOGRAFIA I HSTÒRIA\n\n1\n\nLLENGUA I LITERATURA CATALANA\n\n1\n\nLE\n\nLLENGUA I LITERATURA CASTELLANA\n\nMA\n\nMATEMÀTIQUES\n\nMU\n\nMÚSICA\n\nPSI\n\nORIENTACIÓ EDUCATIVA\n\nLA PAU\n\nAG MUNDET\n\n1\n\n2181\n\n1\n\nLC\n\nART TREBALL\n\nESPECIALITAT\n\nN MONTURIOL\n\nSES BOSC\n\nSERRAT I B.\n\nJM ZAFRA\n\nGASETA MUNICIPAL DE BARCELONA\n\nF TALLADA\n\n10-5-2013\n\nEMAV\n\nNÚM. 15\n\nPS519\n\n3\n3\n1\n\n2\n\n2\n1\n\n1\n1\n\n1\n\n1\n\n1\n\n1\n1\n1\n\n1\n3\n\n8\n\n1\n5\n\n3\n\n1\n3\n\n1\n\n7\n\n1\n\nCONVOCATÒRIA DE CONCURS DE TRASLLAT PER PROVEIR LLOCS DE\nTREBALL\nVACANTS\nA\nESCOLES\nD’ENSENYAMENT\nSECUNDARI\nI\nD’EDUCACIÓ ESPECIAL. CURS 2013-2014\nFULL DE SOL.LICITUD\nDades personals\nCognoms :\n\nNom:\n\nDNI:\n\nTelf.contacte:\n\nDades laborals\nCentre on treballa el curs 2012-2013\n\nTelf:\n\nPetició de lloc/s de treball\nOrdre\n1\n2\n3\n4\n5\n6\n\nNom del centre\n\nEspecialitat\n\n2\n\n2\n\n\f2182\n\nGASETA MUNICIPAL DE BARCELONA\n\nNÚM. 15\n\n10-5-2013\n\nBarem de valoració de mèrits\nExperiència docent\nFormació permanent (màxim 15 punts)\nMèrits acadèmics (màxim 5 punts)\nAltres mèrits (màxim 5 punts)\n\n...............\n...............\n...............\n...............\n\nDeclaro,\nQue són certes les dades consignades en aquesta sol·licitud i que reuneixo els requisits en la convocatòria.\nBarcelona,\n\nde maig de 2013\n\nLliurar al registre del Consorci d’Educació de Barcelona\nPlaça Urquinaona, 6 Planta Baixa\n\nSignatura\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\nLliures designacions\nLliure designació núm. 11/2013\nConvocatòria per a la provisió definitiva per lliure designació de 9 llocs de treball\nSuport 3 de la família General (que corresponen a llocs de secretari/ària A de\nl’anterior catàleg de llocs de treball) adscrits als òrgans que s’especifica a\ncontinuació.\nD’acord amb la regulació de l’article 80 de la Llei 7/2007, de 12 d’abril, de\nl’Estatut Bàsic de l’Empleat Públic sobre la lliure designació i d’acord amb l’article\n22.3 de l’Acord regulador de les condicions de treball dels empleats públics de\nl’Ajuntament de Barcelona.\nEs convoca la provisió per lliure designació de 9 llocs de treball de Suport 3 de la\nfamília General adscrits als Òrgans següents:\n1 lloc adscrit a la Secretaria General de la Gerència de Recursos.\n1 lloc adscrit a la Gerència del Districte de Sarrià-Sant Gervasi.\n1 lloc adscrit a la Regidoria d’Educació i Universitats de l’Àrea de Cultura,\nConeixement, Creativitat i Innovació.\n1 lloc adscrit a la Gerència Adjunta de Coordinació de Empreses i Entitats\nMunicipals de la Gerència Municipal.\n1 lloc adscrit a la Regidoria del Districte de Sant Martí del Consell Municipal\nDistricte Sant Martí.\n1 lloc adscrit a la Gerència del Districte de Sant Martí.\n1 lloc adscrit a la Gerència Adjunta Medi Ambient Serveis Urbans de la Gerència\nd’Hàbitat Urbà.\n1 lloc adscrit a la Divisió de Serveis de Llicències i Inspecció de la Divisió de\nServeis de Coordinació de Llicències i Disciplina Urbanística de la Gerència Adjunta\nd’Urbanisme de la Gerència d’Hàbitat Urbà.\n1 lloc adscrit a la Direcció de Serveis de Planificació i Control de Gestió de la\nGerència d’Hàbitat Urbà.\n1. Classificació del lloc convocat\nDenominació:\nSuport 3 (90.30.GE.20 segons catàleg vigent)\nÀmbit funcional:\nSuport, no comandament\nTipus de lloc:\nSuport\nVinculació:\nFuncionària\nSubgrup d’accés:\nC1 / C2\nCategoria/es.\nAdministrativa/Auxiliar administrativa\nNivell CD:\nNivell 18\nSistema de provisió:\nLliure designació\nClasse de lloc:\nLloc de promoció\n2. Esquema retributiu\nDestinació:\nComplement específic:\n\n18 (394,79 € mensuals)\n640 €/mensuals segons catàleg vigent\n\n3. Descripció funcional\n3.1 Descripció funcional del lloc convocat (Suport 3 de la família GE)\n3.1.1 Missió\nRealitzar la gestió integral i/o verificació d’un o més processos administratius o\ndonar suport directe a un comandament o directiu, en les matèries i processos que\nsiguin competència de l’òrgan on presten els seus serveis, d’acord amb les\ndirectrius del superior i la normativa establerta per tal d’aconseguir la resolució\nprevista i l’adequat tractament d’aquests processos en termes d’eficàcia i amb la\nqualitat requerida.\n3.1.2 Funcions bàsiques\n− Integrar un o més processos de naturalesa diversa i/o especialitzada de\nl’òrgan on està adscrit, controlant el seu desenvolupament.\n\n2183\n\n\f2184\n\nGASETA MUNICIPAL DE BARCELONA\n\nNÚM. 15\n\nElaborar documentació administrativa, sobre el procés o processos sota la\nseva responsabilitat.\n− Donar suport administratiu directe a òrgans, per tal de coordinar l’actuació\nd’aquests amb altres òrgans de la Corporació Municipal o amb altres\nentitats.\n− Prestar serveis directes als ciutadans o al personal de la Corporació\nMunicipal, sobre els processos que executa, en el marc de les competències\ni recursos de l’òrgan on presten servei.\n− Exercir l’actuació inspectora, si correspon a l’òrgan on presten els seus\nserveis.\nAquestes funcions bàsiques s’adaptaran a les funcions dels 9 òrgans als\nquals estan adscrits els llocs.\n−\n\n4. Requisits de participació\n•\nPertànyer al grup C subgrups C1 i subgrup C2 de les categories\nAdministrativa i Auxiliar administrativa.\n•\nSer personal funcionari/ària de carrera o laboral fix de la plantilla de\nl’Ajuntament de Barcelona o dels organismes autònoms adherits a de\nl’Acord regulador de les condicions de treball dels empleats públics de\nl’Ajuntament de Barcelona, i no pertànyer a les classes de Guàrdia Urbana\nni del Servei de Prevenció i Extinció d’Incendis i Salvament (SPEIS).\n•\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística, o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de\nles situacions que s'indiquen a continuació i així ho indiquin expressament\na l'apartat corresponent de la sol·licitud:\n− Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n− Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n− Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls candidats/tes que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari que estigui en\nsuspensió d'ocupació ni els traslladats de llocs de treball com a conseqüència d'un\nexpedient disciplinari, mentre durin els efectes corresponents. Tampoc no hi poden\nprendre part el personal funcionari en situació diferent de servei actiu que no hagin\nromàs el temps mínim exigit per reingressar al servei actiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria, i s'han de complir a la data de la presa de possessió.\n5. Perfil del lloc:\nEs valorarà:\n− L’experiència i els coneixements relatius a la missió i a les funcions bàsiques\ndel lloc de treball.\n− La formació en les matèries relacionades amb el lloc de treball.\n\n10-5-2013\n\n\fNÚM. 15\n\n10-5-2013\n\n−\n\nGASETA MUNICIPAL DE BARCELONA\n\nLes competències professionals requerides per a l’òptim desenvolupament\nde les funcions del lloc de treball (compromís professional, treball en equip,\norientació a servei públic, pensament analític, flexibilitat i obertura al canvi,\nautoconfiança, rigor i organització i comunicació i influència).\n\n6. Presentació de sol·licituds\nLes persones interessades podran presentar instància, acompanyada de\n“currículum vitae”, degudament documentat, al Registre General o a qualsevol dels\nregistres desconcentrats de l’Ajuntament, en el termini de 15 dies hàbils a comptar\na partir del dia següent a la publicació a la Gaseta Municipal.\nEls/les candidats/tes són responsables de comprovar i verificar l'exactitud de la\nseva sol·licitud i les dades que hi consten.\n7. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs en la Gaseta Municipal. La presa de possessió\nen la nova destinació es durà a terme l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de publicació de la resolució esmentada a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n2185\n\n\f2186\n\nGASETA MUNICIPAL DE BARCELONA\n\nNÚM. 15\n\nNomenaments\nFuncionaris/àries de carrera\nL’Alcalde, en data 8 de maig de 2013, ha adoptat la següent resolució:\nNomenar, amb efectes d’1 de març de 2013, de conformitat amb la proposta del\nTribunal Qualificador del concurs oposició en torn lliure, de 29 places de Mestres,\ncom a funcionaris/àries de carrera en la categoria de Mestres, subgrup A2, a les\npersones següents: especialitat Anglès: Mercedes Latorre Salas (Mat. 54531), Olga\nRamírez Luque (Mat. 72526); especialitat Audició i llenguatge: Maria Arencibia\nChicano (Mat. 54111), Marc Gimeno Martínez (Mat. 72525), Arantzazu Urrutia\nAldea (Mat. 72527); especialitat Educació especial: Andrea Alba Muñoz (Mat.\n54498) i Francesc Xavier Casas Cabello (Mat. 55924), Noemí Higueras Vázquez\n(Mat. 56184), Elisabet Pena Pena (Mat. 54861), Joan Tort Casanellas (Mat.\n56347); especialitat Educació física: Lucrecia Luján Ríder (Mat. 54703);\nespecialitat Infantil: Mireia Bartomeu Pascual (Mat. 55821), Ana Izquierdo Zafra\n(Mat. 54828), Maria del Carmen Molina López (Mat. 54709), Miriam Nuestraseñora\ndel Manto Lansaque (Mat. 54859), Natàlia Ramírez Flor (Mat. 55940), Carolina\nTraver Márquez (Mat. 52616); especialitat Música: Marc Nalvaiz Martí (Mat.\n56129), Montserrat Soler Pallejà (Mat. 53979); especialitat Primària: Gema Bladé\nHernández (Mat. 53864), Vilma Esperanza Pezantes Pérez (Mat. 56007), Laura\nRodríguez Díez (Mat. 54696), Virginia Rodríguez Morales (Mat. 54657), Maria José\nSantos Mayo (Mat. 54579), Ferran Serra Sala (Mat. 54486), Maria Pilar Soler\nGordils (Mat. 56424), Pilar Valero Heredia (Mat. 53063); d’acord amb el que\ndisposa l’article 62 de la Llei 7/2007, de 12 d’abril, de l’Estatut Bàsic de l’Empleat\nPúblic.\nAdscriure-les, amb els mateixos efectes, al Consorci d’Educació de Barcelona\nd’acord amb el que disposa l’article 300.2 del Decret Legislatiu 2/2003, de 28\nd’abril, pel qual s’aprova el text refós de la Llei municipal de règim local de\nCatalunya i l’article 191 del decret 214/1990, de 30 de juliol, pel qual s’aprova el\nreglament del personal al servei de les entitats locals, sobre mobilitat de\nfuncionaris dels ens locals i els seus organismes autònoms a altres entitats\npúbliques i dependents i l’article 61.6 de la Carta Municipal de Barcelona (Llei\n22/1998, de 30 de desembre).\nDonar compte de la present resolució a la Comissió de Presidència i Règim\nInterior.\n\nConcursos (IMSS)\nLa Presidenta de l’Institut Municipal de Serveis Socials de Barcelona, en data 8\nde maig del 2013 ha resolt:\nNomenar, amb efectes de 22 de maig del 2013, de conformitat amb la proposta\nde la Junta de Valoració del concurs convocat 2/2012, convocat per a proveir el\nlloc de treball de Suport especialitzat de centres de serveis socials, als aspirants\nque es relacionen a l’annex adjunt per a ocupar el lloc de treball de Suport 4 de la\nFamília General, codi 90.40.GE.10-subgrup C1 i 90.40.GE.20-subgrup C2, amb\ncomplement de destinació de nivell 16, amb adscripció a aquest Institut Municipal\nde Serveis Socials de Barcelona, atès que el lloc de treball de Suport qualificat de\ncentre de serveis socials ha esdevingut Suport 4 en el nou catàleg de llocs de\ntreball aprovat per el Plenari del Consell Municipal de data 21 de desembre de\n2012.\nAssignar-los un complement personal de migració per un import de 239,28\n€/mensuals als aspirants del Subgrup C1 i de 234,35 € als aspirants del Subgrup\nC2, atès que el lloc de treball de Suport qualificat de centre de serveis socials,\ncodificat com 1681T, el qual han guanyat per concurs, es correspon amb el lloc de\ntreball de Suport 4 de la Família General, codi 90.40.GE.10, i 90.40.GE.20\nrespectivament del nou catàleg de llocs de treball aprovat pel Plenari del Consell\nMunicipal, en sessió de 21 de desembre de 2012, amb efectes de l’1 de gener de\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2013, d’acord amb el decret d’Alcaldia de data 1 de febrer de 2013 que estableix\nels criteris per regular l’aplicació del nou catàleg de llocs de treball.\nDestinar-los, amb els mateixos efectes, en virtut de la mobilitat voluntària del\nlloc de referència a les dependències que s’indiquen en el quadre annex.”\n\nANNEX 1\nConvocatòria núm. 2/2012 de concurs restringit de provisió del lloc de treball de\nsuport especialitzat de centres de serveis socials i mobilitat interna\nMatrícula\n\nNom i Cognoms\n\nDestinació adjudicada\n\n21635\n\nOrtigosa Vilanova, Inmaculada\n\nCSS Sant Gervasi\n\n90209\n\nOlalla Marfil, Margarita\n\nCSS Sant Antoni\n\n14989\n\nCerdán Martínez, Rosa\n\nCSS Vall Hebron\n\n20055\n\nGarcía Yuste, Concepción\n\nCSS Horta\n\n38580\n\nBelloso Rimbau, Jordi\n\nCSS Besòs\n\n37683\n\nPuig Paronella, Montserrat\n\nCSS Sant Gervasi\n\n13957\n\nSoria Gómez, Rosa M.\n\nCSS Roquetes\n\n24062\n\nHuertas Ciurana, Marta\n\nCSS Dreta Eixample\n\n24939\n\nMartínez Rodríguez, Daniel\n\nCSS Barceloneta\n\n14035\n\nMartínez, López, Antonia\n\nCSS Sant Antoni\n\n36038\n\nSoler Farràs, Ignasi\n\nCSS Garcilaso\n\n91016\n\nLizano Ríos, Carmen\n\nCSS Porta-Vilapicina-T.\n\n22068\n\nSan Pedro Juan, Roser\n\nCSS Sant Andreu\n\n50798\n\nBorrell Gimenez, Núria\n\nCSS Poble Sec\n\n25210\n\nGuerrero Maestre, M. Isabel\n\nCSS Sant Martí\n\n13268\n\nBallbé Mallol, Lluis\n\nCSS Maternitat-Sant Ramon\n\n25944\n\nCuadrado Hernández, Luciana\n\nCSS Garcilaso\n\n26111\n\nAlasa Rico, Elena\n\nCSS Camp del Grassot\n\n26012\n\nCazorla Nemesio, Susana\n\nCSS Carmel\n\n25036\n\nMartin Carballo, Sandra\n\nCSS Antiga Esquerra E.\n\n26209\n\nMarques Vizcaino, Marisa\n\nCSS Sagrada Família\n\n16713\n\nNieto Camps, M. Antonia\n\nCSS Cotxeres\n\n25682\n\nPenalba Martínez, Maite\n\nCSS Clot-Camp de l'Arpa\n\n50879\n\nValero Garcia, M. Dolors\n\nCSS Camp del Grassot\n\n18764\n\nOjados Lopez, Rosa\n\nCSS Poblenou\n\n22916\n\nAlaminos Guerrero, Manuela\n\nCSS Numància\n\n90127\n\nPino Bach, Jose Luís\n\nCSS Porta-Vilapicina-T.\n\n2187\n\n\f2188\n\nGASETA MUNICIPAL DE BARCELONA\n\nNÚM. 15\n\nLliures designacions\nEl Gerent Municipal, en data 2 de maig de 2013, ha adoptat la següent\nresolució:\nNomenar, la funcionària de carrera, Sra. Natividad Roman Paez (mat. 25945),\nsubgrup A1, per haver superat la convocatòria de provisió mitjançant lliure\ndesignació núm. 3/2013 del lloc de Cap de Departament 1 de la família General,\ncodi 40.10.GE.10, del vigent Catàleg de llocs de treball, amb complement de\ndestinació de nivell 26, adscrit al Departament de Serveis Jurídics de la Direcció de\nServeis Jurídics i Secretaria Delegada de la Gerència del Districte de Ciutat Vella,\nde conformitat amb l’article 22.3 del vigent Acord de Condicions de Treball\ncomunes dels empleats públics de l’Ajuntament de Barcelona; així com als articles\n110.1.b) i 120.1 del Decret 214/1990, de 30 de juliol, pel que s’aprova el\nReglament del personal al servei de les entitats locals.\n\nEl Gerent Municipal, en data 2 de maig de 2013, ha adoptat la següent\nresolució:\nNomenar, la funcionària de carrera, subgrup A1, Sra. Irina Espriu Parés (mat.\n24656), Directora 2 de la Família General, codi 20.20.GE.10, del vigent Catàleg de\nllocs de treball, amb complement de destinació de nivell 28, adscrit a Direcció de\nServeis d’Inversions de la Direcció de Pressupostos i Política Fiscal de la Gerència\nd’Economia, Empresa i Ocupació, per haver superat la convocatòria de provisió\nmitjançant lliure designació núm. 4/2013, de conformitat amb l’article 22.3 del\nvigent Acord de Condicions de Treball comunes dels empleats públics de\nl’Ajuntament de Barcelona; així com als articles 110.1.b) i 120.1 del Decret\n214/1990, de 30 de juliol, pel que s’aprova el Reglament del personal al servei de\nles entitats locals, i amb els efectes previstos a l’article 14 de la llei 21/1987, de 26\nde novembre, sobre incompatibilitats.\n\nEl Gerent Municipal, en data 7 de maig de 2013, ha adoptat la següent\nresolució:\nNomenar, la funcionària de carrera, Sra. Ana García Cachafeiro (mat. 71011),\nsubgrup A1, Cap de Departament 1 de la Família General, codi 40.10.GE.10 del\nvigent Catàleg de llocs de treball, amb complement de destinació de nivell 26, lloc\nde treball adscrit al Departament de Serveis Jurídics-Secretaria de la Direcció de\nServeis Generals del Districte de l’Eixample, per haver superat la convocatòria de\nprovisió mitjançant lliure designació núm. 2/2013 i de conformitat amb l’art. 80 de\nla Llei 7/2007, de 12 d’abril, de l’Estatut Bàsic de l’Empleat Públic, en relació amb\nl’article 22.3 del vigent Acord de Condicions de Treball comunes dels empleats\npúblics de l’Ajuntament de Barcelona; així com als articles 110.1.b) i 120.1 del\nDecret 214/1990, de 30 de juliol, pel que s’aprova el Reglament del personal al\nservei de les entitats locals.\n\n10-5-2013\n\n\fNÚM. 15\n\n10-5-2013\n\nGASETA MUNICIPAL DE BARCELONA\n\n2189\n\nANUNCIS\nAltres anuncis\nInstitut Municipal de Mercats de Barcelona\nEX13000358\nEn compliment del que disposa l’art. 59.4 de la Llei 30/92 de 26 de novembre de\nRègim Jurídic de les Administracions Públiques i Procediment Administratiu Comú,\nen relació amb l’expedient seguit sota el núm. EX13000358 pel Servei de Mercats\nde l’Institut Municipal de Mercats de Barcelona, sobre renúncia de la parada núm.\n025 del mercat municipal de Ciutat Meridiana es notifica a la titular de\nl’autorització d’ús de la parada esmentada, Mary Nelly Ribero Arandia, on a l’últim\ndomicili conegut, ha estat rebutjada la notificació que li ha estat dirigida, que el\nPresident de l’IMMB, per delegació expressa de l'Alcaldia en data 25 de juliol de 2011,\nha disposat en data 21 de març de 2013:\n“Declarar extingida l’autorització que empara l’ús del lloc de venda núm.025 del\nmercat de Ciutat Meridiana, la titularitat de la qual l’ostentava Mary Nelly Ribero\nArandia, per renúncia expressa i escrita d’ell/d’ella mateixa, a l’empara de la lletra\na) de l’article 37 del Text refós de l’Ordenança de Mercats, i deixar el lloc de venda\nesmentat en situació de VACANT, revocada l’autorització d’ús corresponent”\nContra aquesta resolució es pot interposar recurs d’alçada davant l’Alcaldia en el\ntermini d’un mes, comptat des de l’endemà de la present notificació. L’esmentat\nrecurs s’entendrà desestimat si transcorren tres mesos des de la seva interposició\nsense que se’n notifiqui la resolució.\nContra la desestimació tàcita del recurs d’alçada, es pot interposar recurs\ncontenciós administratiu davant dels Jutjats contenciosos administratius de\nBarcelona, en el termini de sis mesos a comptar de l’endemà de la data en què es\nprodueix l’acte presumpte.\nTambé es pot utilitzar qualsevol altre recurs que es cregui convenient\nBarcelona, 29 d’abril de 2013. El secretari delegat de l´Institut Municipal de\nMercats de Barcelona, Manel Armengol i Jornet.\n\nGASETA MUNICIPAL\nPl. Sant Miquel, s/n\n\nISSN 1887-357X – Dipòsit legal: B-5.656-2007\nEs publica cada deu dies\n\n\f"}