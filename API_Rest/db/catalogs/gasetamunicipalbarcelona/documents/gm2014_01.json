{"id":"gm2014_01","catalog":"gasetamunicipalbarcelona","url":"http://w110.bcn.cat/Ajuntament/Continguts/NOVA%20ESTRUCTURA/Home/Informaci%C3%B3%20administrativa/Normativa/Normativa%20municipal/Gaseta/2014/gm2014_01.pdf","name":"Gaseta Municipal núm. 1 - 10 de gener de 2014","content":"SUMARI\nConsell Municipal\n\nComissió d’Hàbitat Urbà i Medi Ambient.\n\nActa sessió 29/11/2013 .............................\n\n3\n\nActa sessió 21/11/2013 .........................\n\n300\n\nAcords sessió 20/12/2013 ..........................\n\n67\n\nAcords\nSessions mes de desembre 2013 ................\n\n332\n\nComissió de Govern\nActa sessió 18/12/2013 .............................\n\n71\n\nAcords sessió 27/12/2013 ..........................\n\n98\n\nComissions del Consell Municipal\nComissió de Cultura, Coneixement, Creati-\n\nConsells Municipals de Districte\nDistricte 9. Sant Andreu. Acords sessió\n12/12/2013 ..........................................\n\n339\n\nDisposicions generals\n\nvitat i Innovació. Acta sessió 19/11/2013 .\nComissió de Qualitat de Vida, Igualtat, Jo-\n\n101\n\nAcords dels òrgans de govern\nRatificació Decret designació membres Fun-\n\nventut i Esports. Acta sessió 19/11/2013 ..\nComissió de Presidència i Règim Interior.\n\n131\n\ndació Privada Muñoz Ramonet ................\nDecrets de l’Alcaldia\n\n341\n\nActa sessió 20/11/2013 ..........................\nComissió d’Economia, Empresa i Ocupació.\n\n165\n\nDenominacions vies públiques ....................\n\n342\n\nActa sessió 20/11/2013 ..........................\nComissió de Seguretat i Mobilitat. Acta ses-\n\n205\n\nió extraordinària 15/11/2013 ..................\ni sessió 21/11/2013 ...............................\n\n251\n261\n\nNúm. 1 / Any CI\n\nCartipàs\nNomenament membre Consell Municipal\nDistricte de Sant Martí ...........................\nNomenament regidors adscrits a Districtes ..\n\n343\n343\n\n10 de gener de 2014\n\n\f2\n\nGASETA MUNICIPAL DE BARCELONA\n\nPersonal\nConcursos\n\n344\n\ncatòria de dos concursos per a la provisió de dos llocs de treball de l’ICUB..........\n\n359\n\nSuport 3 família General Direcció de Programa de Difusió General ICUB ...............\n\n361\n\nSuport 3 família General Departament de\nServeis Jurídics ICUB .............................\n\n10-1-2014\n\nBases generals que han de regir la convocatòria d’un concurs per a la provisió\n\nConvocatòria concurs per seleccionar director/a centres educatius de titularitat de\nl’Ajuntament de Barcelona. CEB ..............\nBases generals que han de regir la convo-\n\nNÚM. 1\n\n365\n\nBases generals que han de regir la convocatòria de dos concursos per a la provi-\n\nde dos llocs de treball de l’IMMB ..............\nSuport 1 família General Departament de\n\n386\n\nMercats IMMB ...........................................\n\n388\n\nLliures designacions\nConvocatòria per a la provisió de dos llocs\nde treball Suport 3 família General Regidoria i Gerència del Districte de Ciutat Vella..\n\n392\n\nConvocatòria per a la provisió d’un lloc de\ntreball Cap de Departament 1 família General Departament de Logística i Manteniment Gerència de Recursos .....................\n\nsió de dos llocs de treball de l’IMH ...........\nSuport 4 família General Departament de\n\n370\n\nProjectes i BBDD IMH .............................\nSuport 2 família General Direcció d’Inspecció\n\n372\n\nConcurs 31/2013-C. Tècnic/a 3 família Gestió i\nAdministració Districte de Ciutat Vella ......\n\nTributària IMH .......................................\nBases generals que han de regir la convo-\n\n375\n\nConcurs 33/2013-C. Tècnic/a 3, família Gestió i\nAdministració Direcció Executiva de Qualitat\n\n395\n\nNomenaments concursos\n\ncatòria d’un concurs per a la provisió\nd’un lloc de treball de l’IMI......................\n\n380\n\nde Vida i Igualtat ...................................\nConcurs 38/2013-C. Suport 4 família General\n\nSuport 2 família General Departament de\nRecursos Humans IMI ............................\n\n382\n\nDepartament de Projectes Urbans Gerència\nHàbitat Urbà .........................................\n\n398\n\n398\n\n398\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCONSELL MUNICIPAL\nActes\nActa de la sessió del dia 29 de novembre de 2013, aprovada el dia 20 de\ndesembre de 2013\nAl Saló de la Reina Regent de la Casa de la Ciutat de Barcelona, el dia vint-i-nou\nde novembre de dos mil tretze, s'hi reuneix el Plenari del Consell Municipal, en\nsessió ordinària, sota la presidència de l’Im. Sr. Joan Puigdollers i Fargas, qui actua\nper delegació, segons Decret de l’Alcaldia de 13 de juliol de 2011, de l’Excm. Sr.\nAlcalde, Xavier Trias i Vidal de Llobatera. Hi concorren l’Excm. Sr. Alcalde, Xavier\nTrias i Vidal de Llobatera, els Ims. Srs. i les Imes. Sres. Tinents d'Alcalde, Joaquim\nForn i Chiariello, Sònia Recasens i Alsina, Antoni Vives i Tomàs, Teresa M. Fandos i\nPayà i Jaume Ciurana i Llevadot, i els Ims. Srs. Regidors i les Imes. Sres.\nRegidores, Gerard Ardanuy i Mata, Mercè Homs i Molist, Francina Vila i Valls,\nRaimond Blasi i Navarro, Jordi Martí i Galbis, Eduard Freixedes i Plans, Irma\nRognoni i Viader, Jordi Martí i Grau, Joan Trullén Thomàs, Assumpta Escarp i\nGibert, Sara Jaurrieta i Guarner, Carmen Andrés i Añón, Gabriel Colomé i García,\nImmaculada Moraleda i Pérez, Guillem Espriu i Avendaño, David Escudé i\nRodríguez, Ma. Pilar Díaz López, Montserrat Sánchez Yuste, Alberto Fernández\nDíaz, Ángeles Esteller Ruedas, Xavier Mulleras Vinzia, Alberto Villagrasa Gil, Gloria\nMartín Vivas, Eduardo Bolaños Rodríguez, Óscar Ramírez Lara, Belén Pajares\nRibas, Míriam Casanova Doménech, Ricard Josep Gomà i Carmona, Elsa Blasco i\nRiera, Joaquim Mestre i Garrido, Janet Sanz Cid, Isabel Ribas i Seix, Jordi\nPortabella i Calvete i Joan Laporta i Estruch, assistits pel Secretari General, Sr.\nJordi Cases i Pallarès, que certifica.\nHi és present l'Interventor Municipal, Sr. Antonio Muñoz i Juncosa.\nConstatada l'existència de quòrum legal, la Presidència obre la sessió a les deu\nhores.\nEs dóna per llegida l'acta de la sessió anterior, celebrada el 18 d’octubre de\n2013, l'esborrany de la qual ha estat tramès a tots els membres del Consistori; i\ns'aprova.\nPART INFORMATIVA\na) Despatx d'ofici\nEn compliment de l'article 63.1 del Reglament Orgànic Municipal, es comuniquen\nles resolucions següents:\n1. Decret de l’Alcaldia, de 18 d’octubre de 2013, que nomena el senyor Manel\nSanromà i Lucia, d’acord amb el previst a l’article 1 del Capítol 5 –Consell\nd’Administració- dels Estatuts de l’Associació “City Protocol Society”, representant\nsuplent de l’Ajuntament de Barcelona en el Consell d’Administració de l’esmentada\nAssociació.\n2. Decret de l’Alcaldia, de 21 d’octubre de 2013 (S1/D/2013 3422), que crea el\nDepartament de Supervisió, adscrit a la Direcció de Supervisió Estratègica.\n3. Decret de l’Alcaldia, de 21 d’octubre de 2013 (S1/D/2013 3423), que crea la\nDirecció de Serveis Jurídics i Promoció de Recursos Humans, adscrita a la Gerència\nde Recursos Humans i Organització. Adscriu a aquesta Direcció el Departament de\nSelecció i Promoció de Recursos Humans i els llocs de treball del Gabinet Tècnic\nJurídic de la Gerència de Recursos Humans i Organització. Adscriu els llocs de\n\n3\n\n\f4\n\nGASETA MUNICIPAL DE BARCELONA\n\nNÚM. 1\n\ntreball del Departament de Comunicació Interna de Recursos Humans\nOrganització a la Direcció de Serveis de Desenvolupament i Atenció al Personal.\n\n10-1-2014\n\ni\n\n4. Decret de l’Alcaldia, de 23 d’octubre de 2013 (S1/D/2013 3463), que modifica\nla denominació de la Direcció de Serveis d’Estudis i Avaluació, per la de Direcció\nd’Estadística i Opinió i l’adscriu al Gabinet Tècnic de Programació de la Gerència\nAdjunta de Projectes Estratègics. Adscriu el Departament d’Estadística del Gabinet\nTècnic de Programació a la Direcció d’Estadística i Opinió. Crea el Departament\nd’Estudis d’Opinió adscrit a la Direcció d’Estadística i Opinió.\n5. Decret de l’Alcaldia, de 30 d’octubre de 2013 (S1/D/2013 3662), que nomena\nal President de l’Institut d’Estudis Catalans, Sr. Joandomènec Ros i Aragonés,\ncol·laborador de la Fundació Barcelona Cultura en substitució del Sr. Salvador\nGiner de Sant Julián.\n6. Decret de l’Alcaldia, de 8 de novembre de 2013 (S1/D/2013 3739), que\nautoritza el Gerent de Prevenció, Seguretat i Mobilitat per a l’aprovació dels\nconvenis específics sobre cessió a particulars de cavalls de l’Ajuntament de\nBarcelona, adscrits a la Unitat Muntada de la Guàrdia Urbana, i les que realitzin els\nparticulars a l’Ajuntament; autoritza el Cap de la Guàrdia Urbana per a la signatura\ndels esmentats convenis específics, així com la de tots aquells documents que se’n\nderivin.\n7. Decret de l’Alcaldia, de 14 de novembre de 2013 (S1/D/2013 4003), que\ndesigna la Ima. Sra. Montserrat Sánchez Yuste com a patró electiu de la Fundació\nBarcelona Zoo en substitució de l’Im. Sr. Guillem Espriu i Avendaño.\n8. Decret de l’Alcaldia, de 14 de novembre de 2013 (S1/D/2013 3992), que\nproposa a la Junta General de la Societat Privada Municipal Pla de Besòs, S.A.U. la\nreelecció del Sr. Antoni Sorolla i Edo com a membre del Consell d’Administració de\nl’esmentada societat, en representació de l’Ajuntament de Barcelona.\n9. Decret de l’Alcaldia, de 22 de novembre de 2013, que modifica les funcions\ndel Departament de Família i Infància, adscrit a la Direcció de Serveis de Família i\nServeis Socials.\nb) Mesures de govern\nÚnica. Creació d’un servei per a adolescents i per a famílies amb fills i filles\nadolescents.\nLa Sra. Fandos significa que la mesura de govern dóna resposta als mandats\nexpressats tant en el Pla d'Adolescència i Joventut actual, com en el PAM.\nFa avinent que, en dissenyar la regidoria d'Adolescència i Joventut, tenien clara\nla concepció de l'adolescència com l'etapa prèvia a la joventut i a la maduresa,\ntenint molt present que, en ocasions, aquesta etapa pot quedar desdibuixada entre\nles polítiques d'infància i les de joventut. Així, han partit de la base de considerar\nl'adolescència com a una etapa vital a què cal prestar atenció amb un abordatge\nintegral, entenent que és un moment fonamental per a la formació de les\npersones.\nObserva que aquest trànsit de la infància a l’adolescència genera en molts casos\nincertesa i inseguretat, també a les famílies en desconèixer comportaments dels\nseus fills i filles, que en la majoria de casos estan dins de la més absoluta\nnormalitat, i només requereixen el reconeixement i la disposició d'algunes eines\nper part dels pares i mares, així com per als mateixos adolescents.\nPer tot plegat, han cregut necessari crear el servei per a adolescents i les seves\nfamílies, amb l'objectiu de donar visibilitat i reforçar els recursos existents, i que\ninclou facilitar l’acompanyament dels pares i de les mares en aquesta nova etapa,\nproposant-los eines i habilitats per poder viure-la de forma positiva, i acostant-los\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\na tots aquells serveis i recursos ja existents a la xarxa pública i privada que estan\na l’abast de les famílies i de les i dels adolescents.\nIgualment, afirma que volen facilitar un espai d'atenció directa als qui demanin\norientació o informació sobre els temes que són del seu interès.\nPrecisa que el servei està adreçat, en principi, a adolescents i també a joves,\natès que abraça la franja d'edat de 12 a 20 anys atenent a les recomanacions de\nl'OMS, ja que cada vegada més s'avança l'adolescència i es retarda el pas a la\njoventut, essencialment per les dificultats que comporta l'emancipació del nucli\nfamiliar.\nAfegeix que el nombre de persones en aquesta franja d'edat a Barcelona suma\nmés de cent quinze mil persones, de manera que estan parlant d'una població\ndiana molt àmplia.\nIndica, tot seguit, que es posaran en marxa dos tipus de serveis, d'una banda\nun equipament per a famílies amb fills i filles adolescents com a centre de\nreferència en l'àmbit de ciutat per obtenir informació i fer-hi consultes de tota\nmena, i que actuarà de corretja de transmissió entre els serveis existents i de\ncoordinació amb la xarxa especialitzada. Afegeix que aquest centre serà\nmultidisciplinari, amb treballadors socials, educadors, pedagogs, psicòlegs,\ncomunity manager i personal de coordinació administrativa.\nD'altra banda, anuncia que ja s'ha posat en marxa un centre d'atenció directa a\nles persones adolescents a l'Espai Jove Garcilaso, el programa “Aquí t'escoltem\"–,\non poden obtenir informació, orientació o assessorament psicoeducatiu i ser\nderivats a qualsevol altre servei, amb la voluntat d'anar implantant centres\nterritorialitzats, entre els quals ja n'hi ha previstos dos mes per al 2014.\nPosa en relleu que tot això els ha de permetre disposar d'una eina que actuarà\ncom a observatori, recollint la realitat de la població adolescent a la ciutat i que\npermetrà elaborar polítiques preventives.\nAcaba la intervenció considerant que el Plenari valorarà positivament el servei,\nque confien que sigui una eina útil per a les famílies i la població adolescent de\nBarcelona.\nLa Sra. Jaurrieta, després d’agrair la presentació de la mesura, fa avinent que el\nseu Grup subscriu els objectius exposats per la Tinent d’Alcalde de reforç dels\nserveis adreçats als adolescents i les seves famílies.\nNo obstant això, assenyala que no estan d'acord amb la creació d'un centre nou\nespecialitzat exclusivament en aquesta franja d'edat, atès que la ciutat ja disposa\nd'una xarxa àmplia, en la qual hi ha els punts d'informació juvenil i el CIAJ, la\nxarxa d'oficines de Serveis Socials o els PQPI, en l'àmbit educatiu, entre altres.\nConsideren, doncs, que caldria reforçar aquesta xarxa ja disponible a la ciutat,\ncosa que els porta a preguntar per quin motiu no ho fan així.\nSeguidament, apunta que els temps no s'ajusten a la revisió del Pla\nd'equipaments juvenils que actualment treballen amb el Sr. Blasi, que en quatre\nmesos s'haurà d'aprovar. Es pregunta, per tant, per què presenten precisament\nara aquesta mesura de govern, despenjada dels equipaments de la ciutat, de\nmanera que fa l'efecte d'un bolet sorgit al marge de l'estratègia comuna.\nPregunta, també, per què s'ha previst instal·lar a La Sedeta el servei d’atenció a\nles famílies, en un espai inicialment concebut com un casal de joves en el Pla\nd'equipaments juvenils 2008-2015, i que en l'actualitat acull bucs d'assaig que han\ngenerat unes dinàmiques molt positives que consideren que cal dinamitzar i no pas\ndinamitar-les com sembla que ara pretenen fer.\nFa avinent que el seu Grup va donar suport en el Consell de Districte de Gràcia a\nla construcció d'aquest nou servei, però entenen que el contingut és molt\nmillorable. I aprofita per preguntar per quin motiu s'ha decidit fer aquest\nequipament especialitzat a Gràcia, justament el districte amb menor nombre de\npoblació adolescent.\nFinalment, reitera que equivoquen el calendari i les prioritats, i manifesta que\ncal treballar en les mesures incloses en el Pla de xoc juvenil i, per tant, que\nqualsevol novetat hauria d'anar en aquesta línia.\nLa Sra. Pajares se suma a l'agraïment per l'exposició d'aquesta mesura de\ngovern, tot i que el seu Grup també es mostra sorprès perquè, tot i compartir les\n\n5\n\n\f6\n\nGASETA MUNICIPAL DE BARCELONA\n\nNÚM. 1\n\nconsideracions generals que expressa, entén que no són suficients per justificar\naquesta actuació.\nPrecisa que els sorprèn la manca de concreció de la mesura, i el fet que\ndemostra una confiança excessiva en la seva efectivitat. En aquest sentit, fa notar\nque s'hi diu que des del maig s'estan elaborant un seguit de documents i estudis,\ndels quals n'han demanat còpia aquest mateix matí mitjançant un prec, a fi de\nsaber qui els ha elaborat i quin cost han suposat.\nFa notar, també, que en la mesura no apareix cap consulta als adolescents amb\nl'objectiu que participin en el disseny del servei.\nAfirma que les consideracions generals no són suficients atesa la despesa que\nsignifica la posada en marxa del servei, sobretot tenint en compte que en els\nmoments actuals cal optimitzar els recursos econòmics i prioritzar les necessitats.\nEn aquest sentit, consideren que es produeix una duplicitat de serveis, sobretot\nperquè, com ha dit la Sra. Fandos, en molts casos es deriven els adolescents i les\nseves famílies a altres serveis existents, en horaris de dies feiners, tot i que els\njoves només disposen de temps els caps de setmana. Observa, també, que es\nrecomana als usuaris que, fora dels horaris del centre, s'hi adrecin a través de les\nTIC, tot i que s’ha constatat que la població jove no sol emprar les noves\ntecnologies per comunicar-se amb l'administració; per tant, els pregunta què els fa\npensar que ho faran en aquest cas, sobretot per tractar temes sensibles.\nEn referència al servei adreçat a adolescents en l'Espai Jove Garcilaso, pregunta\nsi ja han decidit on s'ubicarà la resta de centres, i quina relació existeix entre\naquests espais i el Pla d'equipaments juvenils, que sempre han dit que calia\nreplantejar.\nEntén, quant al centre esmentat, que podrien haver presentat una valoració dels\nsis primers mesos de funcionament del servei; i en referència al centre per a\nfamílies previst a La Sedeta, al qual ja s'ha referit la Sra. Jaurrieta, recorda que\ndimarts vinent es presentarà una mesura del govern al districte de Gràcia sobre\naquest equipament, i aprofita per posar de manifest que hi ha un desfasament\nentre allò que diuen al Districte i el contingut de la mesura que avui els presenten,\natès que en un lloc diuen que el centre es posarà en marxa el tercer trimestre de\n2015 i, en l'altre, el tercer trimestre de 2014. Demana, per tant, que els ho\naclareixin.\nFinalment, es refereix al pressupost dient que els sembla irresponsable\ndeterminar partides per al 2015 que multipliquen per sis les de 2014, ja que les\nquantitats no són menors, i tampoc no saben quin serà el balanç del servei d'aquí\na dos anys. Puntualitza que estan parlant d'una previsió per al 2017 de 825.000\neuros.\nConclou advertint que desconeixen el perfil que tindran els adolescents d'aquí a\nquatre anys i que no tenen suficients indicadors per valorar la mesura.\nLa Sra. Sanz, un cop agraïda la presentació de la mesura de govern, assenyala\nque no comparteixen l'afirmació que hi constà de què no s'ha prestat prou atenció\na aquesta etapa vital, i que no s'ha posat l'objectiu en el seu abordatge integral.\nReplica, doncs, que l'Ajuntament té un llarg recorregut treballant amb els\nadolescents, al carrer, organitzant grups en els centres oberts i de serveis socials a\ntravés del projecte \"Franja\"; i que s'han elaborat estudis integrals sobre hàbits i\nactituds, entre moltes altres actuacions.\nDit això, pregunta a la Sra. Fandos si considera que les relacions entre els\nadolescents i les seves famílies no estan normalitzades; en aquest sentit, es remet\na un estudi del 2010 sobre estils de vida dels adolescents i conductes relacionades\namb la salut, en el qual es constata que gairebé el 80% de la població adolescent\nexpressa que té unes relacions normalitzades amb els progenitors. Així, pregunta\nsobre quina base justifiquen la necessitat de crear aquest nou servei, ja que\nconsidera que les polítiques públiques s'han de sustentar en arguments rigorosos i\nobjectivables. Altrament, en la mesura no hi consta una diagnosi ni motius que\njustifiquin la creació del servei.\nD'altra banda, fa avinent que avui dia els experts remarquen la importància que\ntotes les intervencions adreçades a aquest col·lectiu han de partir de la lògica de\nl'acompanyament social, i evitar diagnòstics i intervencions individuals, com\ngairebé totes les que planteja la mesura.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nFinalment, observa que aquests mateixos experts destaquen la importància que\nels mateixos adolescents tinguin l'oportunitat de participar en la definició de les\npropostes a fi de propiciar la seva coresponsabilitat i evitar, per tant, que ho\nrefusin perquè ho perceben com a iniciatives de persona adulta que no pretén altra\ncosa que protegir-los i tutelar-los.\nConsideren que la mesura no considera l'adolescent com a agent actiu, sinó\npassiu, i sospiten que el servei està creat pensant especialment en els pares i les\nmares, des d'una perspectiva adultocràtica. Igualment, destaca que fa un\nproblema d'aquesta etapa de la vida, creant-ne una imatge estereotipada que\nplana en tota la mesura.\nAclareix que no diuen pas que els adolescents no tinguin problemes ni riscos,\nsinó que demanen que els escoltin i també les entitats on participen, i celebra que\nla regidoria hagi parlat amb el Consell de la Joventut de Barcelona, però entén que\nno el deuen haver escoltat prou, atès que el consell els ha dit en moltes ocasions\nque no volia aquest servei al districte de Gràcia.\nEn conseqüència, es postulen per donar les eines necessàries a la població\nadolescent i jove a través de polítiques públiques que permetin assolir\nl'emancipació juvenil, que també inclou el desplegament d'un pla d'equipaments\nque ara com ara el govern incompleix.\nPer tot plegat, demanen que es retiri aquest servei, que al seu parer no té cap\nsentit, atès que al barri del Camp d'en Grassot, al districte de Gràcia, allò que fa\nmés falta és un casal de joves.\nEl Sr. Laporta també agraeix a la Sra. Fandos la presentació de mesura que,\ncom bé s'ha dit, incideix directament en 115.225 persones d'entre 12 i 20 anys de\nBarcelona.\nAssenyala que, de la mateixa manera que va ser favorables al Pla d'adolescència\ni joventut fent confiança a la comissió política de treball, ara també la fan quant a\nles mesures per definir les necessitats d'un servei adreçat exclusivament als\nadolescents i les seves famílies.\nTot seguit, fa un seguit de puntualitzacions, la primera de les quals és demanar\nal govern que es comprometi a presentar cada any les accions previstes en aquest\nservei. En segon lloc, suggereixen que el document que avui els presenten sigui\nobert i flexible, i que admeti modificacions atès que consideren que, especialment\nles polítiques d'adolescència, han de ser dinàmiques per adaptar-se a la realitat\ncanviant.\nAfegeix la demanda al govern que generi consensos amb el Consell de Joventut,\nja que sempre que s'ha fet ha donat molt bons resultats.\nTambé proposa establir un diàleg permanent amb els grups municipals a fi\nd'incorporar aspectes que enriqueixin el document.\nAprofita per demanar que es dotin pressupostàriament els aspectes\ncompetencials d'aquest ajuntament, recollits en la Carta Municipal, entre els quals\nesmenta la gestió dels equipaments públics destinats a l'adolescència i la joventut;\ni convida a revalorar el paper dels educadors i educadores mitjançant campanyes i\nmitjans adequats; així com la dotació de beques i cursos de formació per als\neducadors de l'administració pública.\nI, finalment, proposa desenvolupar les competències en matèria d'educació\nassignades a la Carta Municipal, ja que consideren que cal continuar treballant\namb l'objectiu de millora de l'educació, a través de l'IMEB, redimensionant-ne\nl'estructura i definint nous paràmetres d'actuació i de relació amb el Consorci\nd'Educació de Barcelona.\nLa Sra. Fandos avança que recolliran algun dels suggeriments expressats en les\nintervencions precedents, atès que valora determinades apreciacions.\nTanmateix, precisa alguns aspectes que entén que no han quedat prou clars en\nel document.\nEn aquest sentit, fa avinent a la Sra. Jaurrieta que no només no tenen cap\nintenció de desmuntar els bucs d'assaig, sinó que s'ampliaran en el mateix espai\ndotant-los, també, amb una entrada independent, malgrat que el document no en\nparli.\nAdverteix que cal distingir molt bé allò que és el servei per a adolescents, que\nestà d'acord que s'ha d'incloure en la xarxa existent, i que suposa, només,\n\n7\n\n\f8\n\nGASETA MUNICIPAL DE BARCELONA\n\nNÚM. 1\n\nl'ampliació d'un servei més, però el servei adreçat a les famílies no es pot ubicar\nen aquests equipaments. Admet, doncs, l'existència de serveis a la ciutat, però no\npas un espai dirigit a les famílies que, posteriorment, les derivi als serveis adients,\nés a dir, es tracta d'un centre de referència de derivació i de coordinació.\nAssegura que té el convenciment que el centre d'atenció a les famílies\nesdevindrà un espai de referència, però que, com tot allò que és nou, no resulta\nsenzill preveure'n l'èxit.\nLa Sra. Jaurrieta puntualitza que allò que no comparteixen és que es deixi de fer\nun casal de joves al districte de Gràcia per crear un servei nou destinat a les\nfamílies, i reitera la pregunta de per quin motiu s'ha triat el districte de Gràcia, i\naddueix que tal vegada respon a què cada regidor prioritza els territoris propis en\ncomptes de valorar l'interès general de tota la ciutat.\nLa Sra. Fandos diu que la hipòtesi que acaba de formular la Sra. Jaurrieta no\nmereix resposta.\nc) Informes\n1. Barcelona Creixement.\nLa Sra. Recasens presenta l'informe apuntant que es tracta d’un balanç de la\nmesura \"Barcelona Creixement\", de la qual ja han tingut ocasions de parlar-ne a\nbastament.\nA fi d’emmarcar aquesta iniciativa, es remet al discurs d'investidura l'Alcalde, en\nquè va deixar clar que una de les seves prioritats era la creació d’una taula de\nseguiment de la crisi, amb tots els agents econòmics i socials i els grups\nmunicipals, a fi de consensuar les propostes a impulsar. Afegeix que, vint-i-vuit\ndies després, van constituir la Taula Barcelona Creixement, amb l'objectiu de\ngarantir les condicions per al creixement econòmic, amb qualitat i amb sentit de\nfutur, i que el seu èxit rau en què tothom ha treballat per dissenyar les trenta\nmesures que configuren l’estratègia, de la qual, també els grups de participació\nque posteriorment la van materialitzar, se n'han sentit partícips des del primer\nmoment, planificant l'estratègia i executant-la amb col·laboració público-privada.\nPer tant, subratlla que la Taula naixia amb el principi fonamental que el\ncreixement econòmic és responsabilitat de tots. Així doncs, reitera que\nl'Ajuntament compta amb tothom per tirar endavant l'objectiu de cercar\nmecanismes que afavoreixin el creixement econòmic, i fer de Barcelona el motor\neconòmic de Catalunya i del sud d'Europa.\nAssenyala tot seguit que superats els primers dos anys, ara toca potenciar les\nmesures i propostes, que avancen a diferents velocitats, de manera que algunes ja\nhan arribat a un percentatge d'assoliment molt satisfactori, mentre que d'altres\nhan tingut una fase de concreció més lenta.\nEs refereix al fet que han agrupat cinc mesures en el que han anomenat\nBarcelona Growth, per a les quals han buscat com a icona l'edifici Media TIC, que\naglutinarà un conjunt de recursos adreçats a les empreses locals i internacionals.\nRepassa, tot seguit, algunes mesures, entre les que desataca la connexió del\ntalent amb les startups de la ciutat, i valorar la manera d'augmentar la seva\ncompetitivitat; assenyala que han establert xarxes de networking a fi de posar en\ncontacte el talent més qualificat amb les startups, amb l'objectiu d'arribar a signar\ndos-cents seixanta contractes, dels quals, de moment, n'han aconseguit signar\nvuitanta-vuit.\nPel que fa a l'oficina d'atenció a l'empresa, una mesura que tiraran endavant\namb la Cambra de Comerç, informa que actualment estan en procés de licitació i\nque compten amb finançament dels fons europeus.\nAfegeix que crearan una línia de vals per import de dos milions d'euros, i atès\nque ja existeixen en aquests moments mecanismes de vals, han cregut oportú que\nho tirés endavant l'Institut Català de Finances (ICF), de manera que han aixecat\navals de 2,6 milions d'euros, dels quals s'han beneficiat quaranta-una empreses.\nEs refereix, també, a la mesura que proposava la creació de set fòrums\nd'inversió anuals, i confirma que l'estan assolint amb escreix, atès que ja n'han fet\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nonze, cosa que ha significat que se n'hagin beneficiat quinze empreses podent\naixecar capital per valor de 5,5 milions d'euros.\nEsmenta igualment la mesura de captació de cinc noves fires i congressos\ninternacionals, i posa en relleu que, gràcies a la feina feta pel Barcelona, a través\nde Fira de Barcelona o del Centre de Convencions del Fòrum, han estat capaços\nd'atraure fins a vint-i-un nous congressos i fires, i actualment estan preparant\nseixanta-quatre candidatures noves.\nPel que fa al programa d'acceleració empresarial d'àmbit metropolità, assenyala\nque moltes empreses, després d'un procés d'acompanyament i d’assessorament\nper part de professionals, són capaces de complir els objectius marcats: increment\nde la facturació entre un 15 i un 25%; incrementar el nombre de llocs de treball\nentre un 10 i un 20%; i augmentar la seva presència internacional entre un 20 i un\n40%.\nIndica, també, que ja han celebrat el concurs per a la consultoria especialitzada\nque tiraria endavant el procés d'acceleració i, per tant, també poden confirmar que\ntrenta empreses de l'àmbit metropolità estan en aquest procés.\nQuant a la mesura de convertir la capital del mòbil en motor econòmic de\ndiferents sectors, i després de referir-se al canvi de seu de la Fundació Barcelona\nMobile World Capital a l'edifici Media TIC d'acord amb l'estratègia Barcelona\nGrowth, fa avinent que han tirat endavant els projectes \"Mobilitza't\" que, per\nimport de set-cents mil euros, ha estat una convocatòria que ha captat cent vint\njoves, i \"Barcelona en moviment\" amb el qual pretenen posar en contacte el talent\nen l'àmbit del mòbil amb les empreses del sector. Afegeix que està en licitació la\nnova FreeZone per a emprenedors, alhora que anuncia que estan preparant l'acord\ninternacional, que volen llançar el febrer de 2014, per captar les dinou empreses\nque entraran en la zona lliure d'impostos, amb la seguretat social i el lloguer\nbonificats.\nEs refereix tot seguit al programa Reempresa, amb el qual han atès 150\nempreses que volien cedir el seu negoci, i 229 persones s'hi han interessat, amb el\nresultat que ja s'han tancat nou operacions.\nFinalment esmenta els programes de Mentoring, àmbit en què després de fer\nuna prova pilot, ja hi ha 28 empreses i 44 mentors; i el foment de la innovació\nsocial, un projecte que estan tirant endavant amb el lideratge de l'Àrea de Qualitat\nde Vida, amb el resultat d'haver identificat 302 propostes d'innovació, set\nprocessos en fase d'implantació i quatre de negociació.\nEl Sr. Martí Grau agraeix la presentació de l'informe a la Tinent d'Alcalde, i posa\nde manifest que Barcelona està en una cruïlla, travessant una crisi que té uns\nimpactes socials demolidors, que no saben com ni quan acabarà.\nRemarca que enmig d'aquesta situació és indispensable que els governs articulin\nestratègies en dues direccions; d'una banda, que posin les bases d'un model\neconòmic de futur, que pot tenir impactes a mitjà i llarg termini; i, d'altra banda,\nun paquet d'accions d'urgència que permetin ciutadans i empreses sentir-se\nacompanyats.\nAssenyala que, al seu parer, l'informe és decebedor quant a aquesta segona\nestratègia; es tracta d'un llistat de mesures, algunes de les quals\nbenintencionades, amb participació d'agents econòmics i socials, que han posat\ntota la seva energia a tirar endavant aquelles que són més realistes. Cita, en\naquest sentit, la captació dels salons internacionals, en què Fira de Barcelona hi ha\ntingut un paper fonamental.\nPrecisa que el principal problema d'aquest informe és que està mancat\nd'objectius, només inclou mesures i fets concrets, molts dels quals ja vénen\nd'antic, i altres que igualment s'haurien tirat endavant sense la concurrència de\nl'Ajuntament. Altrament, no hi ha objectius globals, a mitjà i llarg termini, i encara\nmenys a curt termini.\nEs refereix, tot seguit, a l'aposta per la marca Barcelona, que subscriu que és un\ndels actius de la ciutat; un nom que aixeca esperances en molts llocs del món. No\nobstant això, entén que falla el model i el projecte econòmic de la ciutat; indica\nque no hi ha, per exemple, una estratègia que plantegi la racionalització del\nturisme, amb el perill d'arribar a la bombolla turística; cap aposta decidida i ben\nplantejada sobre la reindustrialització de la ciutat; ni cap objectiu en el terreny de\n\n9\n\n\f10\n\nGASETA MUNICIPAL DE BARCELONA\n\nNÚM. 1\n\nl'economia social i col·laborat iva, que en el Congrés del Tercer Sector tothom va\ndestacar-ne la importància econòmica. Tampoc no hi ha una estratègia global per\nal sector comercial.\nObserva que l'informe és, doncs, un llistat de trenta mesures amb un pressupost\naproximat de trenta cinc milions d'euros – 8,8 anuals–, el 57% s'esmerça en el\nsector del mòbil. Afegeix que més d'un terç de les mesures compten amb\npressupostos inferiors a cent cinquanta mil euros. En definitiva, constata que són\nprojectes de baixa intensitat, cosa que els fa dubtar que realment el govern\nmunicipal estigui construint un model de futur amb impacte social i ambiental.\nLa Sra. Casanova agraeix, d'entrada, la presentació de l'informe de seguiment\nde les mesures derivades de la Taula Barcelona Creixement per al\ndesenvolupament econòmic i la creació de llocs de treball.\nPosa de manifest que aquesta iniciativa, en què han participat els principals\nagents econòmics, socials i de coneixement del territori a fi de promoure el\ncreixement econòmic a la ciutat, requeria el màxim compromís polític del govern\nde la ciutat, i que el seu Grup qüestiona per un seguit de raons. D'entrada, pels\nretards en la presentació i l'execució; per la manca de transparència, sobretot\nquant als costos previstos i els resultats aconseguits; així com per la manca de\nconcreció dels indicadors d'assoliment de les mesures.\nPel que fa als retards, precisa que set mesos després de la creació de la Taula,\nel febrer de 2012, només coneixien una ínfima part de les trenta propostes:\nl'oficina d'atenció a l'empresa, el centre de recursos de dades i la FreeZone,\nmentre que les mesures clau de la iniciativa encara ara no estan en marxa. Així,\nposa en relleu que només s'ha assolit el 34% de l'objectiu de vincular les noves\nempreses amb el talent més qualificat; el 33% de les accions del Pla Xina; el 30%\nde la mesura de les empreses que han rebut finançament en fòrums d'inversió; el\n28% dels convenis crosslanding amb ciutats del món; el 20% de la mesura\nd'aplicació dels plans de turisme de districte; cap dels projectes empresarials amb\nfinançament col·lectiu; el 0% del cofinançament d'empreses d'alt valor afegit a\nl'àrea metropolitana; i cap empresa no ha formalitzat operacions econòmiques a\ntravés de la plataforma Barcelona Connecta.\nPosa en relleu la manca de transparència, especialment perquè no els han\ninformat del cost total de les tres mesures clau del Barcelona Growth, que financen\nla Cambra de Comerç i l'Ajuntament; tampoc no els han informat del pressupost\nd'Hàbitat Urbà per impulsar la mobilitat elèctrica a la ciutat; ni tampoc els han\ndonat els resultats assolits pel programa d'acceleració de creixement de les\nempreses amb més potencial de l'àrea metropolitana, ni el nombre d'empreses\nassessorades en licitació pública.\nFinalment, denuncia falta de concreció dels indicadors d'assoliment, ja que no\ns'ha concretat el nombre d'empreses i de llocs de treball creats a través del\nprograma de creació d'empreses en sectors estratègics; tampoc les inversions\ncofinançades amb projectes empresarials d'alt valor afegit; i, sobretot, no els han\nconcretat el nombre de persones aturades incorporades al mercat laboral a través\nde l'impuls de les polítiques d'ocupació.\nLa Sra. Sanz agraeix a la Sra. Recasens que el govern doni compliment a la\nproposició que els va plantejar el seu Grup l'octubre passat en la comissió\nd'Economia, Empresa i Ocupació perquè presentés aquest balanç.\nPosa de manifest que el 2011 el govern va presentar la Taula Barcelona\nCreixement com el seu projecte per afrontar la crisi a la ciutat, i que el seu Grup\nsempre ha dit que no estava dissenyat per combatre l'atur, ni el de llarga durada,\nni el juvenil. Recorda que en aquell moment l'Alcalde els va assegurar que per ferho renovarien el Pacte per l'Ocupació de Qualitat, fet que mai no ha succeït i que\nentenen que és la raó per la qual el govern de la ciutat no disposa d'una estratègia\nper acarar la principal problemàtica que pateix Barcelona.\nObserva que la mesura que avui sotmeten a balanç no és per pal·liar l'atur, sinó\nuna estratègia centrada en dues propostes concretes: negoci i capital estranger.\nAixí, fa dos anys que fomenten la bombolla turística i que faciliten les inversions a\nla ciutat, sense que les taxes d'atur experimentin cap moviment a la baixa.\nIgualment, posa en relleu que el govern parla molt de generar riquesa, i fins i tot\nde redistribuir-la, però entén que saben prou bé que aquesta teoria és falsa si no\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nes limita que els rics augmentin la riquesa, i només a base d'impostos es podrà fer\nuna mínima redistribució. Tot i amb això, el govern municipal continua prometent\nllocs de treball i inversió productiva vinculada a la generació de riquesa, que saben\nque només té un destí que no és precisament les persones.\nAssenyala que Barcelona és la prova del que acaba d'expressar; en aquest\nsentit, en l'informe de conjuntura que els van presentar el mes passat, es\ndemostrava que els rics de la ciutat continuen sent-ne molt, mentre que, d'altra\nbanda, s'han suprimit les classes mitjanes. Davant d'aquesta situació, el govern\nmunicipal ha renunciat a la gestió pública de l'ocupació i de l'economia i ha lliurat\nles regnes de la ciutat a qui fa negoci privat.\nManifesta que, de tot plegat, conclouen que el govern de la ciutat no està\nrevertint el model productiu, i està obviant l'impuls d'un sector com el de\nl'economia verda i social; davant de la necessitat de reindustrialitzar la ciutat, el\ngovern fomenta grans centres comercials, mentre els va parlant de confiança i\nd'emprenedoria en els seus informes; addueix que qui avui dia empra\nl'emprenedoria no ho fa per necessitat, sinó per oportunitat; en conseqüència,\nl'emprenedoria no és un instrument útil per lluitar contra l'atur.\nAfegeix que el govern està obsessionat amb l'objectiu d'estabilitat\npressupostària, que condemna a no-res les polítiques públiques d'ocupació i de\nformació. Així, la gran excusa de les polítiques d'austeritat només genera beneficis\na un quants, mentre que la majoria queda cada vegada més lluny de l'estat de\nbenestar; un desequilibri que prové d'ideologies que defensen l'autonomia absoluta\ndels mercats, i que neguen el dret del control dels estats encarregats de vetllar pel\nbé comú, per dir-ho amb paraules del Papa Francesc que, tal vegada, la Sra.\nRecasens escoltarà amb més sintonia que no pas les d'ICV-EUiA.\nInsisteix que mentre que aquest ajuntament tanca exercicis amb superàvit, a\nBarcelona hi ha més de cent mil persones en situació d'atur a causa de polítiques\ninjustes, com les que el govern municipal no para d'aplicar.\nEl Sr. Portabella, també agraeix la presentació de l'informe, i el fet que hagin\nexplicitat un seguit de dades tècniques que consideren d'interès.\nNo obstant això, fa avinent que l'hi troben a faltar una lectura més política, atès\nque són del parer que les dades tècniques han de servir per fer una lectura política\ndel moment actual i de l'esdevenidor; així doncs, torben que hi manquen algunes\ndades d'interès, per exemple, sobre alguns dels objectius que en presentar la\nTaula Barcelona Creixement van qualificar de prioritaris, entre els quals el de crear\nllocs de treball. Per tant, diu que haurien volgut trobar en aquest balanç una\nestimació de la manera com han contribuït les trenta mesures a generar una\ndinàmica d'ocupació.\nIgualment, afegeix que un dels aspectes destacats era el d'afavorir la captació\nde capital estranger i la implantació d'empreses, petites i mitjanes, de l'àrea\nmetropolitana en altres indrets. Entenen que tot això ha d'anar vinculat a un relat\ncoherent a l'hora d'anunciar que des de Barcelona es promou aquesta mena de\npolítiques econòmiques, i això no ho han sabut detectar en l'informe pel que fa a\nl'àmbit de l'emprenedoria, de la captació de talent i de noves empreses,\nd'avantatges a les pime perquè es puguin beneficiar dels avantatges que\ns'ofereixen.\nPer tant, consideren que en l'informe falta un relat coherent de tot això, atès\nque se cenyeix a les trenta mesures, i entén que haurien de presentar la seva\npolítica econòmica basada en aquestes mesures, ja que atorgaria la cohesió i la\ncoherència que li manca a l'exposició del balanç.\nAdmeten que la situació de crisi genera inestabilitat, l'entorn difícilment permet\nel govern de les trajectòries professionals i planteja dificultats per tirar endavant,\nalhora que fa que les persones inverteixin en formació i preparació de cara al futur,\nsituacions que també són extrapolables als territoris.\nTot seguit, comenta algunes mesures concretes com ara la d'impulsar la marca\nBarcelona, que és evident que té impacte internacional gràcies a la feina de moltes\ndècades, però consideren que això és incompatible amb anar de bracet amb la\nmarca Espanya que, al seu parer, més que sumar, resta. O també el crosslanding,\nque ha suposat un endarreriment, a escala de pressupost i de temps, respecte al\nque significaven els Consolats de Mar.\n\n11\n\n\f12\n\nGASETA MUNICIPAL DE BARCELONA\n\nNÚM. 1\n\nLa Sra. Recasens celebra la puntualització que ha fet el Sr. Martí Grau d’un\ninforme que, tot i que el considera decebedor, conté algunes mesures\nbenintencionades.\nQuant a l'afirmació del mateix regidor que les mesures s'haurien dut a terme\nigualment sense la concurrència de l'Ajuntament, considera que és ben probable,\nperò remarca que allò que estan aconseguint és que es produeixi un efecte\nmultiplicador i la sinergia de les mesures, buscant com a objectiu últim que\nBarcelona esdevingui ciutat de cultura, creació, innovació, coneixement i benestar i\ncapital econòmica de Catalunya i del sud d'Europa.\nConfirma que tenen un pla estratègic de turisme, també a escala de districte; i\njustifica que no s'ha estès a explicar les apostes per l'economia social o la\nreindustrialització, que existeixen, perquè entén que han de formar part d'un debat\nmolt més ampli que no pas aquest.\nRebat les acusacions de manca de transparència llançades pel Grup del PP i de\nmanca d'indicadors d'assoliment dels objectius de la Taula Barcelona Creixement,\nque entén que són ben explícits en l'informe.\nA la Sra. Sanz, i en referència al Pacte per l'Ocupació de Qualitat, li recorda que\nel mantenen, alhora que tenen també la Taula Empresa i Treball, i assegura que no\nté intenció de carregar-li a l'esquena l'explosió de la taxa d'atur que es va produir\ndurant el seu mandat, sota l'auspici del Pacte per l'Ocupació que va signar el\ngovern municipal de llavors.\nFinalment, subscriu l'observació del Sr. Portabella sobre l'oportunitat que, en\nacabar el mandat, siguin capaços de fer un balanç del nombre de llocs de treball\ngenerats.\nEl Sr. Martí Grau insisteix que parla del vessant polític, i no pas d'un llistat\nd'actuacions que igualment es farien sense l'Ajuntament; es tracta del model que\ndissenya el govern municipal i el rumb que enfila. Entén que el govern desconeix\naquests dos factors, que no sap cap a on va el model econòmic que els ha d'ajudar\na sortir de la crisi i que, sobretot, ha de pal·liar els greuges dels qui la pateixen.\nPosa de manifest que en l'informe hi ha una única mesura per lluitar contra\nl'atur, amb una assignació de 23.000 euros i el 0% d'execució, que es pot\nconsiderar l'única resposta de l'Ajuntament als qui avui pateixen més la crisi.\nEs ratifica en què en l'informe hi ha actuacions benintencionades, però li recorda\nque, com a responsable màxima de Promoció Econòmica, la seva obligació és\ndibuixar el camí i definir els objectius a base d'estratègies.\nLa Sra. Casanova observa que les mesures de la Taula Barcelona Creixement\nhavien de ser clau per al desenvolupament econòmic de la ciutat, però la manca\nresultats ha fet que no sigui així. Es refereix també a la manca de lideratge del\ngovern municipal, i a l'inútil acord pressupostari per al 2014 amb una formació que\namenaça amb paralitzar l'economia catalana durant una setmana, cosa que no\najudarà pas a revertir aquests resultats, sinó que seran un llast per generar\nconfiança i impuls econòmic a la ciutat.\nLa Sra. Sanz replica que Barcelona necessita amb urgència plans específics per\nacabar amb l'atur, i que el govern no té aquesta voluntat política; altrament, no fa\nres, i sospita que arribarà a aconseguir que la a la Taula Barcelona Creixement,\ns'hi hagi d'afegir \"de l'atur\".\n2. Avaluació del pla de suport a l’alumnat de l’ESO. Suport a l’estiu, èxit al\nsetembre.\nEl Sr. Ardanuy presenta l'informe de valoració de la mesura de govern de suport\na l’alumnat d’ESO que van presentar abans de l'estiu, i que fa molt pocs dies s'ha\nanalitzat exhaustivament en el marc del Consell Escolar de Barcelona, amb uns\nresultats que tenen tots els grups municipals.\nRemarca que l'acció proposada en la mesura tenia dos objectius. D'una banda,\nmillorar el rendiment acadèmic dels alumnes d’ESO, i augmentar el nombre de\ngraduacions; i d'altra banda, l'elaboració d'un seguit de polítiques preventives a 1r,\n2n i 3r d'ESO per a tots els instituts públics de la ciutat, obrint la via per poder-ho\nestendre als centres concertats.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nAfegeix que la mesura estava dotada amb un pressupost de 120.000 euros, i\ntres eixos de treball, el primer dels quals vinculat al projecte Èxit-1, sota la\nsupervisió dels professors tutors i el suport directe als alumnes per ex-alumnes del\ncentre, coneguts com a amics@grans, juntament amb els coordinadors de zona,\nals quals transmet l'agraïment per la seva tasca en la preparació i l'execució del\nprojecte.\nIgualment, destaca que la mesura contenia una línia d'anàlisi experimental de\ntreball amb cinquanta famílies ateses; i l'obertura de les biblioteques durant l'estiu\na fi d'atendre 280 alumnes, amb més de vint sessions de treball.\nCentrant-se en el programa Èxit-1 a l'estiu, i després d'agrair la coordinació, els\nmaterials treballats i el seguiment de la feina feta, assenyala que els resultats han\nestat molt òptims. Recorda que el programa va estar dissenyat pensant en el\ncol·lectiu de nois i noies que tenien suspeses entre dues i quatre assignatures, i\nque aplicant-hi una actuació pedagògica intensiva es podria assolir que es\ngraduessin o que passessin de curs.\nIndica que entre els 1.592 participants en el programa de les escoles públiques i\ndels gairebé quatre-cents de les escoles concertades, els resultats han estat molt\nòptims, constatant un seguiment del 90% de les sessions; el 61,8% dels alumnes\nde 4t d'ESO que tenien entre dues i quatre assignatures suspeses s'han graduat, i\nentre els de 1r, 2n i 3r d'ESO, el 65% d'alumnes han passat de curs, el 75% dels\nquals superant entre dues i quatre assignatures.\nAfegeix que a 4t d'ESO, que requereix totes les assignatures aprovades per\nobtenir la graduació, s'ha aconseguit que el 36% dels alumnes que han participat\nen el programa s'hagin graduat.\nPel que fa a la continuïtat del projecte, apunta que cal intensificar molt més el\ntreball amb el bloc d'alumnes que tenen de dues a quatre assignatures suspeses;\nque s'ha d'avançar la planificació i els instruments de preparació del curs;\nincrementar l'oferta a les famílies, i explorar més intensament la col·laboració amb\nels centres concertats.\nPosa de manifest que el nombre de graduats a escala de ciutat, conclou que\nl'actuació ha estat molt positiva, atès que s'ha incrementat de dos punts el curs\n2012-2013.\nLa Sra. Andrés, després d'agrair la presentació d'aquest informe que respon al\ncompromís adquirit pel regidor d'Educació en la sessió de Plenari del juny, reitera\ndues reflexions que ja va fer en aquell moment.\nEn primer lloc, diu que comparteixen la necessitat d'implementar mesures per\nmillorar l'èxit escolar; i, en segon lloc, que la millor manera de fer-ho és treballar\nde manera continuada les necessitats educatives de cada alumne i no només\npuntualment.\nAixí doncs, entenen que l'èxit escolar requereix, més que mesures puntuals, una\naposta ferma perquè l'educació esdevingui una prioritat per a tots els governs i\nque, per tant, actuïn en conseqüència. Tanmateix, fa notar que tot indica que no\ntots van en la mateixa línia, tal i com recordava a inici de curs la Federació\nd'Associacions de Mares i Pares d'Alumnes de Catalunya (FAPAC) i el Marc Unitari\nde la Comunitat Educativa (MUCE), que constataven que la disminució de\nplantilles, l'augment de la ràtio a les aules, l'eliminació d'hores lectives a primària,\no la retallada de tots els ajuts que garanteixen la igualtat d'oportunitats com poden\nser els llibres o les activitats extraescolars tenen un impacte directe en l'èxit\nescolar. De la mateixa que també hi té impacte la llei regressiva i segregadora\naprovada pel PP.\nObserva que la mesura objecte d'aquest informe reconeixia l'evolució favorable\nde l'índex d'èxit escolar de manera continuada i ascendent des del curs 20062007, una progressió que es va produir en un moment en què l'aposta era per\nl'avaluació continuada.\nRemarca, en aquest sentit, que el seu Grup no creu que els exàmens de\nsetembre siguin una solució perquè els alumnes amb risc més elevat de fracàs\nescolar passin de curs; altrament, creuen en un sistema educatiu que abordi les\nnecessitats educatives al llarg de tot el curs, i això és el que demanen al govern:\nque no s'acontenti amb aquesta mesura pal·liativa, i que exigeixi qualitat i\nrecursos per a l'educació.\n\n13\n\n\f14\n\nGASETA MUNICIPAL DE BARCELONA\n\nNÚM. 1\n\nEntrant concretament en el contingut de l'informe, formula un prec i una\npregunta; el primer per demanar que en la continuïtat de la mesura es tingui en\ncompte l'avaluació que en fan les famílies i la seva voluntat de participar en la\ndefinició futura del programa, així com que també es tingui en compte la valoració\ndels centres.\nQuant a la pregunta, demana per què no s'han complert les previsions inicials de\nla mesura, entre les quals que hi participessin 65 instituts, dels quals només n'han\nacabat participant 44, alhora que feia un còmput de participació de 2.480 alumnes\ni només n'hi han participat 1.592.\nLa Sra. Pajares, després d'agrair al Sr. Ardanuy la presentació de l'informe, que\ndóna resposta parcialment a un prec presentat pel seu Grup el setembre passat,\nen què demanaven una valoració de la mesura amb dades més concretes que les\nque apareixen en l'informe.\nEn aquest sentit, recorda que en presentar la mesura de govern el juny, el Grup\ndel PP va criticar que no s'hagués donat a les famílies una informació detallada, i\nque s'hagués convocat tard i precipitadament el programa.\nConsidera que la convocatòria, feta amb retard, significa una discriminació clara\ndels alumnes de centres concertats, dels quals només tretze van participar en el\nprograma. Així doncs, reclamen una gestió millor dels terminis en properes\nconvocatòries, atès són els mateixos centres concertats que demanen incorporarse al programa.\nQuant als resultats assolits en els centres públics, observa que d'un total de 65\nnomés n'han participat 44, de manera que un 30% no ha pogut formar part del\nprograma. Consideren, doncs, atès que es tracta d'un informe d'avaluació, que una\nvegada detectats els errors i els dèficits, cal aplicar-hi mesures per resoldre'ls, i\nentenen que, d'entrada, caldrà avançar el període de convocatòria per a l'any\nvinent, i arribar als centres concertats també.\nDit això, valora molt positivament la mesura, i fa avinent que el seu Grup\nconsidera que cal continuar treballant per millorar la formació i lluitar contra el\nfracàs.\nObserva, quant als criteris per determinar quins alumnes poden participar en el\nprograma, que convindria replantejar incloure-hi els alumnes que tenen més de\ncinc assignatures suspeses, atès que requereixen un suport específic més enllà de\nles tres setmanes programades el mes de juliol.\nApunta com un altre aspecte a tenir en compte la continuïtat durant el curs, ja\nque només un 25% d'alumnes dels instituts públics han participat en el programa\nÈxit-1; així doncs, creuen que els ha d'alertar el conjunt d'alumnes que tenen\nassignatures suspeses, i per tant, abordar solucions durant tot el curs.\nPregunta, tot seguit, si es fa un seguiment al llar del curs dels alumnes que han\nsuperat els exàmens de setembre, o si han passat a formar part, per exemple, del\nprograma de reforç Èxit-1 que es duu a terme durant tot el curs.\nEn referència a una valoració del programa per districtes, assenyala que cal\ntreballar on més falta fa, com ara a Nou Barris.\nValora positivament, també, que s'incentivi la implicació dels pares, i demanen\nque es mantingui.\nAfegeix que la complicitat amb les biblioteques hauria de ser continuada durant\ntot el curs, i recorda que una de les reclamacions del seu Grup és que hi hagi sales\npermanents a tots els Districtes.\nFinalment, diu que entenen que és bo que els alumnes i els centres valorin\npositivament el programa, tot i que consideren que és insuficient, i que el govern\nmunicipal ha de plantejar millores coordinament amb el programa Èxit-1, que\ndedueix que es mantindrà, i pregunta quin pressupost s'hi destinarà l'any vinent.\nLa Sra. Sanz agraeix al regidor la presentació d'aquest balanç, i expressa que el\nseu Grup comparteix que el fracàs escolar és un dels impediments més grans per\navançar cap a una societat inclusiva, democràtica, justa i competitiva; de manera\nque cal esmerçar-hi tots els esforços possibles per combatre unes xifres que no\ndisminueixen.\nEn aquest sentit, diu que estan convençuts que allò que cal és una política\nintegral en aquest àmbit, mentre que el programa que avui valoren conté unes\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmesures més encaminades a posar pedaços, sense incidir en tots aquells factors\nestructurals que condicionen el fracàs escolar.\nConsidera que la lectura de l'informe confirma que el fracàs escolar no es\ndistribueix uniformement en tots els districtes de la ciutat, i que es concentra\nespecialment en aquells en què hi ha una població socioeconòmicament més\ndesfavorida; per tant, el nombre de participants en el programa palesa que a\nHorta-Guinardó han participat més de dos-cents alumnes, igual que a Sants i Sant\nMartí, i més de quatre-cents al districte de Nou Barris.\nAixí doncs, una de les primeres conclusions és que cal un pla específic per\ncombatre l'atur especialment en aquests districtes, i atendre molt curosament les\nseves especificitats i condicionats.\nEn segon lloc, posa en relleu que el fracàs escolar no només es dóna a l'etapa de\nl'ESO, sinó que ja arrenca a la primària, de manera que seria interessant plantejar\nactuacions concretes per als infants que no assoleixen els coneixements propis de\nles etapes prèvies a l'educació secundària.\nEn tercer lloc, fa avinent que l'objectiu que convindria que es plantegés el\ngovern municipal arran de les evidències de l'informe és reduir el nombre de\nparticipants en el programa, atès que quan finalitzi el curs 2013-2014 les xifres no\nes disparin, per a la qual cosa és absolutament necessària una estratègia integral\ncontra el fracàs escolar i no pas reforços puntuals.\nEn aquesta línia, reitera una de les reflexions que ja van fer quan els van\npresentar la mesura de govern, i és que si el govern va destinar 160.000 euros a\naquest reforç puntual durant l'estiu, i durant el curs hi destina la mateixa\nquantitat, no té cap sentit. Així, considera que és important assumir un compromís\neconòmic per desenvolupar un pla que contempli recursos econòmics i humans per\ncombatre les taxes de fracàs, i que passa per l'establiment de polítiques de\nseguiment i d'acompanyament de l'alumnat que necessita suport tot l'any.\nFinalment, apunta la necessitat que el govern es posicioni clarament contra les\nretallades i les privatitzacions educatives que vénen de la mà del govern de l'estat\ni de la Generalitat, que juguen en contra de l'èxit escolar.\nEl Sr. Portabella, després d'agrair la presentació de l'informe, dóna el condol al\nSr. Ardanuy per l'aprovació ahir de la Llei Wert, i l'insten a obstaculitzar la seva\naplicació ja que, sense cap mena de dubte, generaria uns problemes difícilment\nresolubles els propers anys. Tanmateix, confia que es pugui derogar ben aviat i,\nfins i tot, que mai no s'arribi a aplicar, ja que és, en definitiva, una llei amb uns\nprincipis classistes, que no es preocupa pas de la formació, sinó per qüestions\nimpròpies d'una llei d'educació, que ha de vetllar perquè nois i noies es formin en\nllibertat.\nObserva que les polítiques d'educació, puntals de l'estat de benestar, s'han anat\nafeblint d'ençà que va esclatar la crisi; en aquest context sorgeixen programes\ncom Èxit-1, que no els sembla pas malament, però que entén que implica fer-ne\nuna valoració, d'entrada, des de la perspectiva de la inversió econòmica esmerçada\nen tres setmanes, que és la mateixa que hauria suposat aplicar-lo tot l'any, fet que\ncorrobora que les retallades en educació surten caríssimes.\nPrecisa, doncs, que en condicions extremes entenen que paga la pena fer\nl'esforç, però estructuralment és molt millor que es faci un plantejament inicial\nd'atenció personalitzada a les persones que mostren dificultats d'entrada.\nConclou, doncs, que estan d'acord amb el programa Èxit-1 a l'estiu i, malgrat\nque la convocatòria va sortir un pèl tard, estan convençuts que ho corregiran la\npropera ocasió a fi que abasti el conjunt de centres escolars, tant públics com\nconcertats. En aquest sentit, confirma que els sembla bé que el programa arribi a\ntots els centres, tot i que és cert que un dels elements que genera dificultats és el\ncol·lectiu de persones nouvingudes i, en conseqüència, entenen que cal valorar els\npercentatges de possibles usuaris en les dues tipologies de centre escolar que és\nde 29,8% contra 6,7%.\nEl Sr. Ardanuy agraeix les intervencions dels Grups i, d'entrada, puntualitza un\nseguit d'aspectes que s'hi han apuntat.\nEn primer lloc, posa de manifest que els Objectius 2020 determinen que el\npercentatge de graduats de l'ESO ha de ser entorn del 85%, i que actualment a\nBarcelona està entorn del 88%; entén, per tant, que es tracta d'un bon indicador\n\n15\n\n\f16\n\nGASETA MUNICIPAL DE BARCELONA\n\nNÚM. 1\n\nque els ha de donar esperança en la tasca dels professionals de la comunitat\neducativa.\nReitera que el programa Èxit-1 es fa durant tot l'any, i que es reforçarà el curs\nvinent, i que gràcies al programa d'estiu, alguns dels 44 centres públics que hi han\nparticipat que no hi estaven inclosos, han optat per incorporar-s'hi durant el curs.\nReconeix que en un dels aspectes que han descuidat i que han de mirar de\nmillorar és, com apuntava la Sra. Andrés, que el nombre de centres i el d'alumnes\nha estat menor que el previst, essencialment perquè no han arribat a temps en el\ncas dels centres concertats, sobretot perquè molts tenen les seves dinàmiques\npròpies quant a les recuperacions de setembre.\nSeguidament, posa en valor la importància de les línies futures en el sentit\nd'estudiar la incorporació de les famílies en el procés, i el fet que vinculen els\ncentres que han participat enguany, i els que s'incorporaran el vinent, amb una\noferta perquè els pares i mares també s'hi afegeixin.\nConclou, doncs, que aquest programa és una mesura concreta, però involucrada\nen l'estratègia del projecte del Consorci d'Educació de Barcelona adreçada a\nafavorir l'èxit escolar en totes les etapes, des de la infantil i primària, amb reforç\nde la comprensió lectora, i en els processos de transició de 4t d'ESO a les etapes\npostobligatòries, abordant l'abandonament prematur dels estudis, amb el reforç\ndels programes PQPI, i un seguit de mesures coordinades amb l'administració\neducativa.\nAfegeix, que tot i que són conscients del camí que queda per fer, entenen que\nestan en bona posició per fer un salt important quant a la qualitat educativa, atès\nque Barcelona és una de les ciutats que té un posicionament més clar per assolir\nobjectius 2020 des d'ara.\nEn definitiva, treballen en la línia de reforçar mesures existents que donen bon\nresultat, coordinament amb el Consorci d'Educació i el Departament\nd'Ensenyament.\nAcaba amb un missatge d'esperança, que és que davant de totes les dificultats\nhi ha una feina molt bona de la comunitat educativa que està donant uns resultats\nmolt remarcables.\nLa Sra. Andrés subscriu que la comunitat educativa esmerça un esforç\nencomiable, però no pas l'autoritat educativa de Catalunya, i que comporta l'èxit\nque suposa un 88% de graduats escolars a Barcelona, malgrat la política educativa\nde la Generalitat i de l'estat.\nLa Sra. Sanz coincideix amb la Sra. Andrés que els bons resultats són atribuïbles\na la comunitat educativa, als professionals que en situacions molt precàries\ndestinen molts esforços personals perquè la realitat sigui aquesta, i reclama, per\ntant, recursos econòmics.\nEl Sr. Ardanuy replica que comunitat educativa en són tots, també els grups\nmunicipals, les administracions i les famílies.\nPART DECISÒRIA / EXECUTIVA\na) Ratificacions\nb) Propostes d'acord\nCOMISSIÓ DE PRESIDÈNCIA I RÈGIM INTERIOR\n3. Ratificar el Decret d'Alcaldia, de 22 d'octubre de 2013, que designa els Srs.\nGuidoHugelshofer i Josep Lluís Alay Rodríguez membres del Patronat de la\nFundació Privada Julio Muñoz Ramonet, complementant, en els termes esmentats,\nel Decret d'Alcaldia S1/D/2011-03716 de 26 de juliol de 2011, ratificat pel Plenari\ndel Consell Municipal de 30 de setembre de 2011.\nS’aprova, per unanimitat, el dictamen precedent.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCOMISSIÓ D'ECONOMIA, EMPRESA I OCUPACIÓ\n4. Resoldre les al·legacions presentades al Pressupost General de l’Ajuntament\nde Barcelona per a l’any 2014 durant el termini d’informació pública, d’acord amb\nl’informe que consta a l’expedient; aprovar definitivament el Pressupost General de\nl’Ajuntament de Barcelona per a l’any 2014, integrat pel pressupost de la mateixa\nentitat, els pressupostos dels organismes autònoms locals, i els estats de\nprevisions d’ingressos i despeses de les entitats públiques empresarials i de les\nsocietats mercantils; aprovar definitivament les bases d’execució i la plantilla de\npersonal per a l’exercici 2014; aprovar definitivament el Pressupost Consolidat de\nl’Ajuntament de Barcelona per a l’any 2014 d’acord amb la Llei General\nd’Estabilitat Pressupostària; vincular l’aprovació del Pressupost 2014 a la qüestió\nde confiança plantejada per l’Alcalde, a l’empara i als efectes previstos a l’article\n197 bis de la Llei Orgànica 5/1985, de 19 de juny, de Règim Electoral General; i\nsotmetre, en conseqüència, l’adopció de la present proposta d’acord i de la qüestió\nde confiança que incorpora al sistema nominal de votació mitjançant crida pública.\nLa Sra. Recasens inicia la seva intervenció posant en relleu que avui arriben a\nl’estadi final per a la negociació del pressupost per a l’exercici 2014. Recapitula que\nen iniciar el seu procés de tramitació, el govern els va qualificar d’expansius,\ninversors, socials suportats sobre la solidesa financera de la ciutat.\nRecorda que és el tercer pressupost d’ençà que van arribar al govern de la ciutat\ni, per tant, els ha permès posar les bases d’un model basat en unes finances\nsanejades. Destaca que el setembre del 2011 van impulsar dues mesures de\ngovern que han estat la clau per fer possible l’estabilitat econòmica municipal en\nuna conjuntura molt adversa. En aquest sentit, posa de manifest que passar a la\ncomptabilitat SEC representava implantar una eina fonamental per a la planificació\npressupostària i el control de resultats a fi de garantir la sostenibilitat futura.\nAssenyala que, un cop fet això, es van imposar el pagament a trenta dies, que\nreflectia la fortalesa de la institució.\nPosa de manifest que, amb aquests precedents, els pressupostos per al 2014\ncontinuen amb l’estricte compliment de les mesures esmentades, que signifiquen\nun compromís irrenunciable per al govern; unes finances solvents i sanejades són\nl’element fonamental per garantir la prestació dels serveis i l’execució de polítiques\npúbliques orientades al progrés social i econòmic de la ciutat; i insisteix que no hi\nha millor eina per tirar endavant les polítiques socials que unes finances sanejades\ni, per tant, un pressupost ben dotat.\nRemarca, doncs, que això és el que pot oferir el govern municipal: uns\npressupostos de 2.574 milions d’euros, que suposa un increment de l’11% sense\nincrementar els tipus impositius, ni incórrer en situació de dèficit, tal com marca la\nllei.\nIndica que la gestió del pressupost està basada en l’eficiència i la transparència,\ncosa que permet una ciutat compromesa amb el progrés econòmic i social. Afegeix\nque el pressupost reflecteix els principis de sostenibilitat, l’estabilitat, la capacitat\nd’inversió i la liquiditat.\nDiu, doncs, que es tracta d’uns pressupostos encaminats a garantir que la\nincipient reactivació econòmica i social que comença a demostrar la ciutat no\ndecaigui ni s’aturi; amb uns objectius clars i unes prioritats ben establertes.\nEs refereix, tot seguit, a l’acusació de no tenir model ni rumb que, en alguna\nocasió, els ha fet el Grup Socialista; replica, però, que mitjançant les oportunes\ndotacions pressupostàries per donar resposta a un marc estratègic i a un full de\nruta es fa visible un objectiu clar. En conseqüència, entén que és reconegut\nàmpliament que Barcelona és avui punta de llança, que actua de motor econòmic,\nmalgrat la situació de crisi.\nApunta que de les necessitats expressades per la ciutadania en sorgeixen les\nprioritats del govern, motiu pel qual han definit tres eixos estratègics que, en ordre\nde prelació són l’atenció a les persones, la reactivació econòmica i la regeneració\nurbana i a les quals s’han dirigit les dotacions pressupostàries.\nAixí, i en base a la definició de Barcelona com la ciutat de les persones, subratlla\nque apliquen un 47,5% dels recursos ordinaris a garantir la promoció i l’atenció\n\n17\n\n\f18\n\nGASETA MUNICIPAL DE BARCELONA\n\nNÚM. 1\n\nsocial, especialment als sectors més vulnerables, i a la seguretat i a la millora de la\nqualitat urbana dels barris. En conseqüència, en termes reals, la despesa en\nprotecció i promoció social creix d’un 7%, a fi d’eliminar les llistes d’espera del\nservei d’atenció domiciliària, l’increment de les ajudes a les famílies, les places\nd’allotjament familiar i el volum d’usuaris del servei de teleassistència. Igualment,\nassenyala que han incrementat un 10,9% els recursos propis a l’educació a fi de\ngarantir el cent per cent la cobertura de beques menjador.\nAfegeix que s’ha produït un increment en la dotació del transport públic a fi de\ngarantir el seu manteniment; alhora que es consoliden les assignacions de despesa\nen els àmbits de seguretat, prevenció, cultura, serveis urbans, medi ambient,\nsalut, foment de l’esport i la protecció i millora del paisatge urbà.\nEntrant en el terreny de la promoció econòmica, afirma que és un dels àmbits\nen què hi ha establerts reptes i eixos prioritaris que es reflecteixen en el\npressupost amb l’objectiu d’esdevenir motor econòmic de Catalunya i del sud\nd’Europa i, per tant, es visualitzen clarament els sectors estratègics i d’alt valor\nafegit, reforçant els àmbits de l’emprenedoria, la innovació i la projecció\ninternacional amb l’objectiu final de generar llocs de treball, que és el gran repte\non cal dirigir tots els esforços. Així doncs, arran del rigor en l’exercici\npressupostari, aquest ajuntament pot garantir un volum d’estalvi corrent suficient\nper comptar amb recursos propis per tirar endavant una política d’inversió forta.\nPer tant, podran destinar 426,3 milions d’euros, incrementant d’un 22% la inversió\nrespecte d’exercicis anteriors que, en cas que tirés endavant l’operació de la\nconcessió dels aparcaments del centre de la ciutat, es podria incrementar el sostre\nde despesa i incrementar encara més la política d’inversió.\nConclou, doncs, que l’ajuntament de Barcelona és avui dia una organització de\ngran magnitud, on tota la plantilla municipal treballa per cobrir les necessitats de\nla ciutadania, contribuint activament al manteniment i la millora de la ciutat i, amb\naquest estat de coses, els pressupostos garanteixen les eines necessàries per\nexercir aquesta tasca, que fa que Barcelona sigui una ciutat sanejada\nfinancerament i, sobretot, on queda assegurat l’estat del benestar i els serveis.\nRemarca que això és el que ofereixen als ciutadans i, també, als grups\nmunicipals de l’oposició, tot i que malauradament no han estat capaços d’arribar a\nacords amb els grups més nombrosos, conscients que governen en minoria, però\namb voluntat de negociació i de consens.\nPer acabar, vol deixar constància i agrair haver pogut assolir un acord amb el\nGrup d’UpB en l’àmbit pressupostari i que permetrà que els seus dos representants\ndonin suport al pressupost.\nEl Sr. Martí Grau inicia la seva intervenció avançant el vot negatiu al pressupost\nper a l’exercici de 2014, que entén que constata definitivament el fracàs del\ngovern municipal i la incapacitat de l’Alcalde per construir una majoria sòlida que\npermeti aprovar-lo i que estabilitzi el govern de la ciutat.\nAdmet que la ciutat continua sent motor econòmic del país i una de les\nprincipals capitals econòmiques del sud d’Europa, malgrat el seu govern.\nConsidera que no val apropiar-se de tot allò que passaria sense la seva\nconcurrència, i entén que avui es constata que han estat incapaços d’encapçalar el\ndinamisme de la ciutat i aconseguir la majoria suficient per tirar endavant.\nJustifica novament les raons del no del seu Grup, que ha jan explicat a\nbastament fa una estona, perquè es tracta d’un pressupost fictici, tendent a la\nprivatització. Precisa que el qualifica de fictici perquè en bona mesura els ingressos\nno tenen l’acord polític suficient, ni la credibilitat que s’acabin incorporant aspectes\ncom ara la privatització de la gestió dels aparcaments de BSM, a què abans s’ha\nreferit la Tinent d’Alcalde, i la venda de la participació en Serveis Funeraris.\nPosa en relleu la subordinació del govern municipal a la Generalitat, i al fet que\ncontinua havent-hi molts dubtes sobre la manera com retornarà el deute contret\namb aquesta administració. Tanmateix, fa notar que el govern municipal s’omple la\nboca amb els increments en despesa social, que rebat basant-se en la disminució\ndel 8,9% del pressupost del Consorci d’Educació, el del Consorci de Serveis Socials\ndisminueix d’un 6,6%, el del Consorci de l’Habitatge d’un 10,8% i el del Consorci\nSanitari decreix un 7,7% comparant-ho amb els pressupostos assignats el 2012.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nSap que hi ha partides que pugen sensiblement, sobretot perquè han hagut de\nrescatar la Generalitat pel que fa a la cobertura de les beques menjador; però el\nsistema educatiu disposa de menys diners que l’any passat.\nAddueix que el pressupost configura una ciutat de dues velocitats; d’una banda,\nes fan inversions milionàries en vies urbanes com el passeig de Gràcia, la ronda\nGeneral Mitre i el carrer de Balmes, mentre que, d’altra banda, s’esmercen només\nengrunes en els barris més castigats per la crisi. Remarca que es tracta, doncs,\nd’una magnificació de la ciutat dual, en comptes de contribuir a la integració\nterritorial.\nEs refereix, tot seguit, al que qualifica d’engany: el fet que en aquest Plenari es\nva aprovar un PAM, al qual avui no s’ha fet cap referència, i que entén que el\npressupost està elaborat per donar-li compliment. Tanmateix, no s’hi reflecteix\nl’àmbit de la recerca, l’aposta per l’educació, per les polítiques actives d’ocupació,\nel pla de barris i tots aquells projectes que el PAM incloïa.\nAl·lega, com a justificació també de la denegació del pressupost, una qüestió de\nformes; es refereix a què el 9 d’octubre en la comissió d'Economia, Empresa i\nOcupació es rebutja l’aprovació inicial; i de les setanta-cinc al·legacions\npresentades per l’oposició, el govern no n’accepta ni una, entre les quals dues\npresentades pel Grup d’UpB. Considera, en vista dels fets, que no poden dir\nconstantment que estan oberts al diàleg i la negociació.\nEntén, en vista dels fets, que el govern de la transparència i la mà estesa queda\nretratat amb l’informe del Consell de Ciutat que, textualment, diu, quant al\npressupost, que està fet amb manca de transparència i d’un procés participatiu\ncorrecte; o amb els diversos debats als Districtes, on només un dels deu que en té\nla ciutat l’ha informat favorablement.\nContinua el relat del procés, referint-se a què l’esmentada comissió emet un\ndictamen desfavorable el 20 de novembre.\nEn conseqüència, entén que la Sra. Recasens faria bé d’abandonar les seves\nresponsabilitats, ja que es demostra que ni té al cap un projecte econòmic per a la\nciutat, ni ha estat capaç de forjar un mínim consens, mentre que, novament, torna\na fer un discurs de comptable, d’administradora, però en cap cas amb la capacitat\nd’articular les majories suficients.\nAdreçant-se a l’Alcalde, li fa avinent que el té per un expert en defugir\nresponsabilitats, tot i que entén que aquesta vegada ja no pot fer més jocs de\nmans, i li recorda que la proposta de pressupost va signada per ell. Observa que\nl’Alcalde vincula la seva continuïtat a una qüestió de confiança, i destaca que això\nés la primera vegada que passa en trenta-dos anys en aquest ajuntament.\nRecorda, en aquest sentit, que l’Alcalde va manifestar en el Fòrum Europa, que\nsotmetre’s a la qüestió de confiança no era un acte de fatxenderia, sinó de\nresponsabilitat. Altrament, gosaria qualificar-ho com un acte de desesperació, de\nsupervivència política, atès que necessita un pressupost per acabar el mandat.\nEntén, doncs, que es tracta d’una demostració palmària de la seva debilitat\npolítica.\nConsidera que a la debilitat aritmètica, fruit dels resultats electorals, s’hi suma\nla incapacitat de l’Alcalde per articular una majoria suficient en aquest Plenari que\nli permeti governar. I entén que és, sobretot, un acte de soledat, que qualifica com\nel més greu perquè quedarà uns quants dies en la corda fluixa i, essencialment,\nhaurà perdut la capacitat de fer d’Alcalde amb el ple sentit del terme, com a\ngovernant. Remarca que a partir d’avui, el govern administrarà unes finances\nmunicipals heretades i una estructura tècnica potentíssima que li permetran\ngestionar els serveis públics de la ciutat, però amb incapacitat absoluta de\ngovernar, indispensable, sobretot, en un temps de crisi devastadora quan més cal\nla capacitat no només d’administrar, sinó d’engegar estratègies de transformació\nde la ciutat.\nEl Sr. Fernández Díez destaca la rellevància del present debat, que no és un\ndebat més de pressupostos municipals, sinó que és inèdit, atès que és la primera\nvegada que a l’ajuntament de Barcelona, els pressupostos municipals es\nrebutjaran, i la seva aprovació subsegüent estarà vinculada a la superació d’una\nqüestió de confiança. I es mostra sorprès, per tant, que l’Alcalde no hagi estat el\nponent d’aquest punt de l’ordre del dia.\n\n19\n\n\f20\n\nGASETA MUNICIPAL DE BARCELONA\n\nNÚM. 1\n\nDit això, posa en relleu que els pressupostos municipals no introdueixen cap\nmodificació en el dictamen inicial que va presentar el govern el 9 d’octubre passat\na la comissió d'Economia, Empresa i Ocupació, cosa que constata l’aportació nul·la\nde la resta dels grups municipals durant el període d’al·legacions, ni tan sols les del\nGrup que avui els donarà suport.\nEn referència a l’oferiment de mà estesa i de diàleg que avui ha reiterat la\nTinent d’Alcalde, observa que en el període d’informació pública s’han presentat\nsetanta-cinc al·legacions, entre les quals seixanta del Grup del PP, cap de les quals\nha estat acceptada. Afegeix que els pressupostos també han estat refusats en nou\ndels deu districtes de la ciutat.\nConsidera, doncs, que si aquesta és la situació que ha d’emmarcar aquest debat\npressupostari els convé no perdre de vista el seu contingut. Tot seguit, justifica les\nraons que els porten a refusar aquest pressupostos, i precisa, en primer lloc, que\nen els ingressos tributaris es constata que no es promou un canvi de tendència\nfiscal. En aquest sentit, planteja per quin motiu no han presentat, juntament amb\nels pressupostos, les ordenances fiscals, i no pas optar per prorrogar-les. Recorda,\nquant a aquest punt, que l’Alcalde va proposar la congelació de la fiscalitat per al\n2014, tot i que finalment hi haurà un increment d’un punt i mig dels preus públics i\nd’altres figures fiscals que, altrament, haurien pogut estar modificades si el govern\nmunicipal hagués acceptat en la comissió d'Economia, Empresa i Ocupació la\nproposta del Grup del PP que proposava diverses modificacions perquè no se\nseguís aplicant una política fiscal continuista de les del tripartit, i que haurien\nsignificat que el canvi de govern de la ciutat també repercutia en el canvi de la\nfiscalitat municipal.\nContràriament, subratlla que els pressupostos suposen un increment de la\nrecaptació de gairebé deu punts, 52 milions d’euros de recaptació en concepte\nd’IBI, al qual cal afegir-hi el recàrrec metropolità d’un punt i mig previst.\nConsideren que en el capítol d’ingressos es consoliden dos aspectes, molt\nperjudicials a parer del seu Grup; d’una banda, el finançament deficient de\nBarcelona per part de la Generalitat i, d’altra banda, la consolidació del deute del\ngovern de Catalunya amb Barcelona. Precisa que si abans les transferències eren\nmínimes –94 milions en el darrer pressupost aprovat– ara són pràcticament\ntestimonials, només 64 milions, un terç menys. A més, fa notar que cada any es\nconfirma que si aquestes transferències ja eren mínimes, la liquidació final de la\nGeneralitat a Barcelona, tenen un grau d’execució, a 30 de setembre d’enguany,\nd’amb prou feines un 8%. Indica que a això cal sumar-hi el deute que, segons els\nconsta, puja a 346 milions d’euros, o el que és el mateix, que per cada euro que\nl’Ajuntament ingressa de la Generalitat, l’estat li n’ha transferit 122.\nAssenyala, en un altre ordre de coses, que aquests pressupostos són ficticis\nperquè incorporen ingressos de partides incertes que no estan avalats ni per\ndecisions de govern ni per cap informe de la Intervenció o de la Secretaria\nGeneral. En conseqüència, entén que han inflat els pressupostos amb 130 milions\nd’euros que no es poden computar com a ingressos derivats de la venda del 15%\nde Serveis Funeraris o de l’ingrés previst de 101 milions arran de la constitució\nd’una societat mixta d’aparcaments, quan ni tan sols aquestes operacions estan\nratificades pel Plenari del Consell Municipal.\nEn conseqüència, recorda que el govern municipal justificava l’adopció de la\ncomptabilitat SEC perquè aportava rigor a la comptabilitat municipal, tot i que\nnomés computa com a ingressos aquells que estan avalats per decisions\npressupostàries o de govern quan corresponguessin a altres administracions, i\npregunta on està avalat en la comptabilitat l’ingrés de 130 milions d’euros.\nQuant al capítol de despeses, discrepen amb els plantejaments del govern ja\nque consideren que no només és necessària, sinó possible, més austeritat i eficàcia\nen la gestió municipal. En aquest sentit, assenyala que aprimar l’administració és\nfactible, i ha de permetre un estalvi de 25 milions d’euros.\nDestaca, tanmateix, que s’ha iniciat un canvi tímid a instàncies del seu Grup en\nfusionar diverses empreses i instituts del sector d’urbanisme, tot i que consideren\nque cal continuar esmerçant esforços en aquesta direcció ja que hi ha més de vint\nempreses, entitats i instituts que podrien fusionar-se, entre els quals cita l’IMU,\nBagursa o l’Agència del Paisatge Urbà, en un únic organisme; igualment, l’Institut\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde Serveis Socials i el Consorci o fer una veritable reorganització de les empreses\nde capital risc.\nEn referència al capítol d’inversions, no nega la importància del volum inclòs en\naquest pressupost, tot i que com s’ha demostrat, si s’haguessin produït les\ntransferències per part del govern de la Generalitat i el retorn del deute hi podria\nhaver una inversió major, sobretot sense errar les prioritats de les inversions. En\naquesta línia, apunta un seguit d’inversions que es podrien haver incorporat al\npressupost, entre les quals la compra d’habitatge públic, i aprofita per recordar\nque fa ben poc s’han venut 298 pisos del Consell Comarcal del barcelonès a una\nempresa privada.\nReferint-se al capítol de política social, reconeix que s’hi destinen més recursos\nque mai, i entén que han de valorar, però, que és fruit de les aportacions del seu\nGrup per assolir diversos acords al llarg del mandat; afirma, no obstant això, que\nels sorprèn que amb els comptes sanejats d’aquest ajuntament, amb superàvit\nmunicipal i el pagament dels proveïdors a trenta dies, el govern es mostri tan\ninsensible envers les persones que tenen més necessitats. Recorda, en aquest\nsentit, que el seu Grup ha proposat, mitjançant una al·legació al pressupost,\nincrementar de vint milions d’euros els recursos destinats a protecció social a fi\nd’impedir, entre altres coses, que el servei d’atenció domiciliària vegi retallada la\nseva disponibilitat econòmica d’un 14%; igualment, destaca que han demanat\nl’increment de diverses partides del Patronat Municipal de l’Habitatge, que retalla o\najusta els seus pressupostos a la baixa d’un 17%, a fi de desencallar operacions de\nfa temps com ara les de Trinitat Nova, l’illa Germanetes, Glòries o Can Batlló.\nAssenyala que també els han estat refusades propostes com ara enfortir l’activitat\neconòmica i la lluita contra l’atur fins a 65 milions d’euros.\nFinalment, posa de manifest que aquest pressupost és el de la renúncia per part\nde l’Alcalde a defensar Barcelona davant de la Generalitat quant al deute i al\nfinançament. En definitiva, entén que es passa dels pressupostos en clau\nbarcelonina de l’exercici del 2012 a un altre continuador de l’estela del govern del\npresident Mas i de la deriva independentista a què aboca Catalunya, convertint\nBarcelona en un apèndix del govern de la Generalitat, dels acords de CiU amb ERC,\ni els adverteix que no perdin de vista que això porta a l’enfonsament.\nEl Sr. Gomà inicia la seva intervenció constatant el rebuig del pressupost del\n2014 que avui es manifestarà en aquesta cambra, i que el govern vincula a una\nqüestió de confiança. En conseqüència, sortiran d’aquesta sessió sense pressupost\ni amb un alcalde més en precari que mai.\nPosa en relleu que el govern no ha sabut construir una majoria de suport al\npressupost, un fet que es pot considerar molt greu en termes polítics, atès que és\nuna responsabilitat que el govern no pot defugir perquè forma part del nucli\nd’obligacions d’un govern en minoria articular una aliança política que li permeti\naprovar la principal eina de l’acció de govern. Altrament, el govern de Barcelona\npalesa una incapacitat política inèdita; mai no havia tingut un govern tan incapaç,\nni tan aïllat, amb un alcalde sense lideratge.\nAfegeix, però, que entenen que no es tracta només d’incapacitat, sinó de manca\nde voluntat política, perquè mai no s’ha manifestat una voluntat real de\nnegociació. De manera que valoren que els tràmits formals que avui es plantegen\nresponen més a una escenificació que no pas a una voluntat real d’arribar a un\nacord democràtic i majoritari.\nDiu que ja són ben conscients que l’alcalde dialogant era pura retòrica, i que\nacabarà el mandat amb un sol pressupost aprovat dels quatre que inclou una\nlegislatura; amb unes ordenances fiscals prorrogades durant tres anys i amb una\nliquidació de pressupost rebutjada.\nEn conseqüència, destaca la manca de credibilitat de les ofertes de mà estesa, i\nratifica que s’ha passat bona part del mandat venent paraules i ofertes d’acord, tot\ni que ara només li resta vendre un fum que, tanmateix, no amaga la realitat que el\ngovern ja partia d’una decisió presa en el debat pressupostari i que no era altra\nque aprovar-lo mitjançant una qüestió de confiança, amb una filigrana legal\ndesconnectada, però, de la lògica democràtica; amb una operació inèdita que\ndegrada la qualitat democràtica del govern i que banalitza la pràctica de la política\nmunicipal i que obté, finalment, un pressupost contra la majoria.\n\n21\n\n\f22\n\nGASETA MUNICIPAL DE BARCELONA\n\nNÚM. 1\n\nConclou, doncs, que avui sortiran d’aquesta sessió amb un govern políticament\nincapaç i aïllat i amb un pressupost rebutjat per la majoria. Addueix que és en\naquest context polític que s’han de circumscriure les valoracions del pressupost,\nque no lluita contra la crisi ni està al costat de les persones, que margina els barris\ni que ha estat refusat per nou dels deu districtes de la ciutat.\nFa avinent que viuen encara en una situació de crisi dura i d’impactes socials de\ngran magnitud; que hi ha cent deu mil persones aturades a la ciutat, i quarantacinc mil que no reben cap prestació; disset desnonaments diaris, i retallades en els\najuts socials per al lloguer. Adverteix, doncs, que estan assistint a una segona\nonada d’impactes de la crisi i de les retallades, amb dos mil nou-cents nens i nenes\namb risc de malnutrició; un 30% d’increment del preu de l’aigua els darrers dos\nanys que ha provocat trenta mil talls de subministrament, juntament amb una\nsituació remarcable de pobresa energètica; i unes desigualtats entre barris que\naugmenten a un ritme galopant.\nDiu, per tant, que és en base a aquest context social que cal preguntar-se quin\nés el pressupost que necessita la ciutat que, al seu parer, ha d’orientar-se cap a la\nlluita contra l’atur, cap a un canvi de model productiu per impulsar la reactivació\neconòmica, per vetllar per la inclusió social i cap a la cohesió urbana donant\nprioritat als barris; tot plegat molt allunyat del pressupost que avui els presenten.\nTot seguit esmenta les quatre raons principals per les quals consideren que el\npressupost se situa molt lluny del que seria necessari per superar la crisi. En\nprimer lloc, perquè és un pressupost de privatitzacions: dels quinze aparcaments\nmés rendibles de la ciutat i de la totalitat dels serveis funeraris. És també un\npressupost al servei de la ciutat com a objecte de l’afany de lucre; en aquest sentit\nreplica que estan totalment en contra del desmantellament de serveis a fi de crear\noportunitats de negoci privat, i afegeix que no es creuen l’argument que la\nprivatització ha de servir per fer caixa per destinar els ingressos a política social o\nd’habitatge. En aquest sentit, destaca que han tancat el pressupost de 2012 amb\n60 milions d’euros de superàvit, i un d’estimat per al 2013 de 123 milions; en total\n183 milions de superàvit en dos anys, que ara més que mai s’haurien d’haver\nposat al servei de les persones i dels barris i no pas de les pressions de les\nagències de qualificació del deute.\nEn segon lloc, esgrimeix que es tracta d’un pressupost dogmàtic, amb uns\nnivells d’endeutament i d’estalvi que no tenen cap mena de justificació des del\npunt de vista de la responsabilitat social atesa la conjuntura actual.\nEn tercer lloc, destaca que es tracta d’un pressupost insuficient, amb manca\nd’ambició en matèria social, educativa, d’ocupació i d’habitatge. Així, en el terreny\nsocial l’increment de les necessitats i les situacions de risc d’exclusió van molt més\nenllà de l’augment del 7% que s’hi destina; i dels 426 milions que s’inverteixen,\nnomés catorze milions estan adreçats a la inversió social, un 3,2%, i una frenada\nen sec de programes emblemàtics, centres de serveis socials, equipaments\nd’infància o casals de gent gran.\nPel que fa al terreny educatiu, assenyala que el pressupost consolida totes les\nretallades en l’ensenyament 0-3 i que fa emergir els 800.000 euros per a\nguarderies privades en detriment de les escoles bressol públiques, fruit de la\nimposició del Grup del PP.\nEn l’àmbit de l’habitatge observa que es queden molt per sota de les previsions\ndel mateix Pla d’habitatge, atès que no arriben ni als vuit milions d’euros d’inversió\ndirecta, sense comptar el miratge de l’operació dels aparcaments; alhora que\npràcticament no estableixen cap mena de compromís quant a habitatges\ndotacionals o a dotacions estructurals als barris.\nEn el terreny de l’ocupació, apunta que en el pressupost no es contempla un\nprograma municipal de foment de l’ocupació, mentre continuen instal·lats en el\ndogma neoliberal de l’emprenedoria empresarial, abandonant les necessitats de\nformació i d’inclusió laboral de les persones aturades joves i les que pateixen un\natur de llarga durada.\nFinalment, afegeix com a darrer argument que la capacitat inversora del\npressupost margina la Barcelona dels barris en favor de la marca Barcelona,\nconcentra les inversions en les zones benestants i les retalla en els barris populars.\nAixí, la suma de la inversió al passeig de Gràcia, a la Diagonal, a Mitre o a Balmes\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmultiplica per dos la inversió en els barris més fràgils, amb problemes estructurals\nd’habitatge com la Trinitat Nova, la Clota o el Besòs; indica que la inversió\nterritorialitzada per càpita a Nou Barris és la mateixa que a l’Eixample, 160 euros,\nquan l’Eixample està cinquanta-un punts per damunt de Nou Barris en nivell de\nrenda.\nReplica, doncs, que a Barcelona és possible i necessari un pressupost\nradicalment diferent, atès que per sortir de la crisi en cal un compromís amb\nl’ocupació digna, la justícia social i la cohesió urbana; un pressupost sense\nprivatitzacions, sense austeritat dogmàtica; amb una despesa que hauria de ser el\ndoble en matèria social; una inversió potent en l’àmbit educatiu; amb polítiques\npúbliques d’habitatge de lloguer social; un pressupost que hauria de prioritzar la\ninversió de proximitat en els barris populars a fi de mantenir el model de cohesió\nurbana; polítiques actives d’ocupació mitjançant programes de suport a l’economia\nsocial, solidària i cooperativa.\nClou la seva intervenció fent avinent a l’Alcalde que la drecera no democràtica\nde la qüestió de confiança farà possible un pressupost, però que des del vessant\npolític es fa contra la majoria d’aquesta cambra i contra nou dels deu districtes de\nla ciutat; igualment, en clau ciutadana és injust amb les persones més vulnerables\ni amb els barris més fràgils.\nEn definitiva, augura que serà el pressupost d’un govern més feble i més aïllat\nque mai, sense projecte i sense capacitat ni voluntat de pacte; d’un govern\nrefugiat en la marca Barcelona però molt lluny de les necessitats i dels drets de les\npersones i dels barris.\nEl Sr. Portabella avança que el seu Grup votarà favorablement aquest\npressupost després d’haver negociat amb el govern la introducció d’alguns\naspectes, que abordarà tot seguit, que al seu parer tenen gran rellevància i,\nsobretot, perquè no estan d’acord que un any més la ciutat no tingui un\npressupost.\nArgüeix que els sembla incomprensible que en la situació econòmica i social\nactual, podent disposar d’un pressupost de caràcter expansiu com el que se’ls\npresenta, no s’hi voti a favor, atès que les conseqüències són crear menys llocs de\ntreball i, per tant, crear menys oportunitats per a la ciutadania, tenint en compte\nque la seva màxima prioritat és precisament aquesta.\nRemarca que el veritable acord que avui estableix el seu Grup és amb la\nciutadania i la ciutat, altrament no saben com es pot justificar no acceptar un\npressupost amb un increment entre el 8 i l’11% global, una inversió que passa dels\n360 milions d’euros del 2012 als 431 per al 2013, i un increment de l’endeutament\nque baixa set punts. Conclou que la resposta no pot ser dir a la ciutadania que no\nes posen d’acord, o que els interessos partidistes passen per damunt dels\ninteressos de la ciutat. Es pregunta, per tant, on queda la voluntat de cohesió\nsocial i que la ciutat funcioni el millor possible que tots plegats porten en els seus\nprogrames electorals.\nFa notar que si UpB no votés a favor d’aquest pressupost faria set anys que la\nciutat, tret d’un, no tindria pressupostos, ja que en el mandat anterior, quan el\nGrup Socialista i el d’ICV-EUiA estaven en minoria al govern, ni el PP ni CiU\nvotaven a favor del pressupost.\nConfien, doncs, que la ciutadania valori l’acte de responsabilitat del Grup d’UpB,\ni en els anteriors mandats d’ERC, en donar suport a uns pressupostos\nindispensables per a la marxa de la ciutat, que són expansius, però que no ho\npodrien ser en cas que es tornessin a prorrogar, i perquè tenen una repercussió\nsocial positiva atès que els capítols de promoció i protecció social augmenten d’un\n14%, que el de sanitat ho fa d’un 6%, el de cultura un 16% i, per tant, les\npolítiques socials per a l’any vinent hauran passat de 497 milions d’euros a gairebé\n519.\nQüestiona que si allò que pretenen és dir a la ciutadania que ha de perdre\nl’oportunitat de treballar i de participar de la promoció social i de la cultura perquè\nels grups municipals no s’han posat d’acord.\nAcaba la seva intervenció referint-se al seguit de propostes que ha apuntat\nabans, algunes de les quals, per elles mateixes, ja serien suficients per votar a\nfavor del pressupost.\n\n23\n\n\f24\n\nGASETA MUNICIPAL DE BARCELONA\n\nNÚM. 1\n\nLa Sra. Recasens, reprenent les darreres paraules del Sr. Portabella, posa en\nvalor la responsabilitat de donar suport als pressupostos perquè no era possible\nprorrogar-los novament.\nRecorda que el primer any de mandat van acordar el pressupost amb el Grup del\nPP; el segon any es va prorrogar i van negociar amb el mateix Grup un seguit de\nmodificacions de crèdit per valor de 225 milions d’euros i, per tant, aquest tercer\nany no podien optar per la mateixa fórmula, ja que significa aturar la ciutat i és\ninexplicable per a la ciutadania.\nEn conseqüència, agraeix al Grup d’UpB la posició que ha manifestat en les\nnegociacions i per posar en valor la potencialitat del pressupost.\nSeguidament, adreçant-se al Sr. Martí Grau, i referint-se a la qualificació de\nfictici que, com altres, ha donat al pressupost, li fa veure que era impensable que\nel pressupost no recollís l’operació dels aparcaments a la qual tots han al·ludit, ja\nque ha passat pel tràmit d’aprovació inicial que permet plantejar una previsió\nd’ingressos de cent milions d’euros i, a més, en la disposició addicional del\npressupost hi consta que si finalment l’esmentat procés licitatori dels aparcaments\nquedés desert, el pressupost quedaria, en conseqüència, modificat i, per tant, la\ndespesa restaria inalterada. Creu, per tant, que era indispensable en pro de la\ntransparència i la coherència del govern que l’operació quedés reflectida en el\npressupost, i assegura que no es tracta, com molts pretenen, d’una operació de\nprivatització, sinó que és una concessió, com tantes vegades s’ha fet en la història\nde la ciutat, concretament fins a nou-centes.\nEn aquest sentit, recorda al Sr. Gomà que una privatització va ser el que el\ngovern anterior va fer amb la venda del 85% de serveis funeraris, tot i que ja sap\nque el Grup d’ICV-EUiA no hi va donar suport i, per tant, li pregunta per què no\nvan abandonar el govern per aquest motiu.\nQuant al deute de la Generalitat, al qual s’ha fet referència a bastament durant\naquest debat, reitera que es retornarà mitjançant el FLA i altres mecanismes\narticulats per l’estat. I recorda al Sr. Fernández Díaz que han creat una comissió\nad hoc només per tractar aquest assumpte; i que les xifres són les que són, entre\naltres coses, perquè el ministre Montoro no acceptaria una xifra de deute per\nincloure en el FLA que no fos la que certifica la Intervenció, tant de la Generalitat\ncom d’aquest ajuntament.\nNovament, adreçant-se al Sr. Martí Grau, que ha citat un reguitzell de\ntransferències que cauen, avança que no té intenció d’entrar en un debat de xifres,\nnomés vol puntualitzar que les que fan referència a educació són dades de\nresultats, no pas pressupostàries, i assenyala que el 2009 es va atendre el 33,03%\nde la demanda d’escolarització, mentre que el 2014 ho està el 58,57%.\nPel que fa al concepte de ciutat de dues velocitats que ha fet servir el regidor en\nreferir-se a determinades inversions, ratifica que les que s’esmercen en les vies\nurbanes que ha citat són molt importants, però també constata que no en cita\nd’altres com la inversió en el Centre Cívic del Bon Pastor, l’Institut escola\nRoquetes, l’auditori de l’IES Infanta Isabel, el poliesportiu Virrei Amat, la plaça de\nla Gardunya, la microurbanització Trinxant-Merdiana, el carrer de Sant Pere Més\nBaix o la plaça de l’Eucaliptus només per citar una petita mostra. Ratifica, doncs,\nque treballen perquè la potencialitat inversora arribi arreu de la ciutat.\nIgualment, quant a la referència que ha fet al Consell Econòmic i Social i al\nConsell de Ciutat, fa avinent que frases textuals que s’hi van poder escoltar posen\nen valor el principi de transparència, reconeixen que l’Ajuntament ha incrementat\nel pressupost adreçat a l’àmbit social i que manifesta la voluntat d’avançar cap a\nles clàusules socials, alhora que valoren els esforços del govern per arribar a\nacords; mentre que el mateix Consell Econòmic i Social va manifestar que, per\nprimera vegada, havia entès les inversions i la lectura pedagògica del pressupost.\nEn aquesta línia, pregunta al Sr. Gomà si era present en l’esmentat Consell, atès\nque allà es va apel·lar al consens; per tant, li demana que no esgrimeixi avui en\naquest Plenari que no cal consens ni acord al·ludint al Consell de Ciutat.\nSeguidament, recorda al Sr. Fernández Díaz respecte a les ordenances i la\ncongelació fiscal que el seu Grup ha pactat amb el govern municipal durant dos\nanys seguits millores i rebaixes, entre les quals en destaca algunes, copiades per\naltres municipis, per resoldre qüestions molt injustes com ara el pagament de la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nplusvàlua en casos de desnonament. En aquesta línia, fa avinent que el govern ha\ncregut convenient optar enguany per la congelació fiscal i que, per tant, no calia\ntornar a modificar les ordenances. Remarca que la ciutat té uns ingressos fiscals\nsostenibles, equitatius i justos.\nQuant al plantejament d’ICV-EUiA, reconeix que el seu discurs és apocalíptic,\nque parla de retallades quan el pressupost és expansiu i que creix d’un 22% en el\ncapítol d’inversions; considera, doncs, que erren el discurs.\nReconeix que no han estat capaços de superar les barreres partidistes amb els\ngrups del PP i del PSC, i que mai no s’hauria d’haver produït el fet de deixar la\nciutat en un segon terme per aquesta causa. Tanmateix, es felicita per poder tirar\nendavant en favor de la ciutat aquest pressupost amb la concurrència del Grup\nd’UpB, que ha considerat oportú donar suport al govern de la ciutat per tirar\nendavant un pressupost solvent, tot i que malauradament no assolirà la majoria\nlegal per ser aprovat. Justifica, per tant, l’empara a un requeriment legítim com la\nqüestió de confiança. Altrament, un pressupost de 2.500 milions d’euros de\ndespesa, 425 milions d’inversió, no tiraria endavant i, com molt bé apuntava el Sr.\nPortabella, això no s’hauria pogut justificar davant de la ciutadania.\nEl Sr. Martí Grau subscriu que no era possible tornar a prorrogar un pressupost,\nperò no amb el procediment que s’ha seguit que, tot i que és legítim, no està\npensat per a la segona administració del país, sinó per a governs locals de menor\nmagnitud que en un moment donat es trobin en situació d’ingovernabilitat.\nAltrament, la qüestió de confiança no està pensada per a un ajuntament amb un\npressupost de més de dos mil milions d’euros.\nEn conseqüència, entén que quan s’arriba a aquesta situació, inèdita després de\ntrenta-dos anys, s’ha de valorar com un fracàs de qui té les responsabilitats de\ngovern. Demana a la Tinent d’Alcalde, doncs, que no s’escudi darrere d’arguments\ncom ara que no han pogut superar les barreres partidistes, i li assegura que no n’hi\nha cap que a ell li limiti la capacitat de negociar, tal i com ha demostrat a\nbastament. Li demana, per tant, que reconegui el fracàs.\nEntrant en el terreny del deute de la Generalitat, fa avinent que encara no saben\nde quina manera el podran cobrar, sense que la Sra. Recasens els hagi explicat o\nproposat cap alternativa per fer-ho. En aquest sentit, insisteix que les xifres que ha\nexposat quant als consorcis són certes, fruit de les retallades de la Generalitat i\nque l’increment del pressupost no arriba a cobrir-les; tanmateix, considera que no\npoden vendre-ho com un increment de la despesa educativa, atès que la realitat és\nque disminueix, com també passa amb la despesa sanitària o en habitatge públic.\nDemana que no els enganyin amb el reguitzell d’inversions que ha citat la Sra.\nRecasens, moltes de les quals són meres engrunes, i algunes de significatives\nprovenen del passat, entre les quals el mercat de Sant Antoni, que es va iniciar en\nun altre mandat.\nSeguidament, precisa, quant als consells a què s’acaba de referir la Sra.\nRecasens, que una cosa és el Consell Econòmic i Social i una altra el Consell de\nCiutat, que entén que la Tinent d’Alcalde confon, i que és en aquest darrer que\ntotes les entitats van manifestar el seu desacord, i no pas en tots dos consells.\nQuant al relat del procés pressupostari del mandat que ha fet la Sra. Recasens,\nli recorda que ha oblidat esmentar el pacte de pressupost amb el Grup del PP, i\nque a inicis del 2012 fracassa un intent d’establir un govern de coalició amb\naquesta formació, cosa que obliga el govern municipal a apropar-se al seu Grup a\nfi d’intentar arribar a un acord per al PAM, del qual el seu Grup en facilita\nl’aprovació la tardor de 2012; després hi ha una pròrroga i un pacte d’inversions\namb el Grup del PP, anant d’una banda cap a una altra, fins arribar a la qüestió de\nconfiança que avui plantegen.\nRemarca que els grups que poden donar majoria i consolidar el govern ho han\nfet en un exercici de responsabilitat, tot i que finalment han acabat perdent tota\nconfiança amb el govern de la ciutat.\nPosa en relleu que, novament, avui l’Alcalde contempla la situació sense prendre\nla paraula, sense dir res per defensar un pressupost que signa.\nObserva que la política és tasca complicada, i que avui se’ls presenta un entorn\nque gosa qualificar d’endimoniat. En aquest sentit, fa avinent a l’Alcalde que es\npoden adoptar dues actituds: d’una banda, arriscar-se a fi d’obtenir consensos allà\n\n25\n\n\f26\n\nGASETA MUNICIPAL DE BARCELONA\n\nNÚM. 1\n\non semblava impossible pel bé de la ciutat, a deixar de banda allò políticament\ncorrecte afegint-hi bones dosis de passió; d’altra banda, es pot optar, com fa\nl’Alcalde, per tancar-se al despatx, restar en silenci, que només es trenca per\nexpressar la seva frase predilecta –“això és un desastre!”–, incapaç de definir\nestratègies i defensar-les, i, sobretot, argüint que la culpa sempre és d’un altre.\nEntén, doncs, que avui l’Alcalde ha consumat un fracàs indiscutible que tanca les\nportes a qualsevol oportunitat de governar Barcelona en els moments més difícils\nde les darreres dècades.\nConfirma, també, que la responsabilitat de les forces polítiques sempre serà\npresent, però cal que l’Alcalde s’hi posi al capdavant.\nConclou la seva intervenció posant de manifest que, atesa la situació, Barcelona,\nmés que un govern, tindrà una administració i, més que un alcalde, un\nadministrador de serveis públics.\nEl Sr. Fernández Díez afirma que el seu Grup vol uns pressupostos, però no pas\naquests, perquè no contemplen una nova política fiscal a Barcelona, i addueix que\nallò que ha primat al govern de la ciutat ha estat la por al rebuig d’una proposta\nd’ordenances fiscals per al 2014 més que no pas defensar allò que en coherència\nhaurien d’haver plantejat.\nObserva que manifesten la congelació dels impostos i les taxes de la ciutat,\nperò, contràriament, els pressupostos reflecteixen un increment de gairebé el 10%\nde la recaptació de l’IBI, que podria haver estat compensat amb una rebaixa del\ncoeficient de la quota i la introducció de bonificacions. Altrament, amb la pretesa\ncongelació fiscal, es ratifica que Barcelona pagarà els impostos i taxes més elevats\ndel país, així com que algunes figures tributàries de la ciutat estan quasi al màxim\ndel que permet la llei.\nRefusen els pressupostos perquè no incorporen reformes estructurals de\nl’administració, ni un reforç de les polítiques socials en temps de crisi per donar\nresposta, amb dignitat i suficiència, als qui més ho necessiten; perquè no\nenforteixen les polítiques de seguretat, ni revisen algunes partides pressupostàries\nequivocades en matèria d’immigració.\nRatifica que estan d’acord amb què la ciutat disposi d’un pressupost, però no\npas d’aquest que destina partides al capítol de cultura i presidència que constaten\nla deriva independentista de l’ajuntament de Barcelona, supeditat a una estratègia\ncatalana signada pel president Mas i el Sr. Junqueras, i que converteixen Barcelona\nen un apèndix de la seva política sobiranista.\nEl Sr. Gomà precisa, quant a les retalles que explicita, que la inversió per càpita\nd’aquests pressupostos en els districtes de renda més baixa ha disminuït d’un 57%\nen relació amb la mitjana del mandat passat, abandonant la lògica de la\nredistribució social i urbana. Afegeix que el curs 2013-2014 el curs s’inicia per\nprimera vegada en molts anys sense cap plaça pública nova; que s’ha reduït la\ninversió social a la meitat; així, durant el mandat passat es van fer disset centres\nde serveis socials nous i trenta-sis escoles bressol, mentre que durant el present\nmandat, a tot estirar, s’hauran fet tres centres en cada àmbit i ni un sol habitatge\ndotacional nou per a gent gran de nova creació. Continua esmentant el seguit de\ncaracterístiques del pressupost que els presenten, entre les quals les\nprivatitzacions de serveis, d’equipaments i de l’espai públic i el patrimoni.\nDavant de la demanda de consens de la Tinent d’Alcalde, respon que el seu\nGrup, si per alguna cosa s’ha caracteritzat, ha estat per la seva capacitat\npropositiva, de construcció d’alternatives a les propostes del govern; remarca que\nde les vint-i-dues proposicions que han presentat durant el mandat, catorze han\nestat alternatives, onze de les quals han estat refusades pel govern de la ciutat.\nDiu que això el porta a constatar que és el govern de les negatives i de la\nincapacitat d’assumir allò que altres proposen.\nReplica al Sr. Portabella que no es tracta d’aprovar un pressupost, sinó de quin\npressupost que, en aquest cas, no serveix per sortir de la crisi amb inclusió social i\ncohesió urbana; altrament és el pressupost del passeig de Gràcia i del model\nprivatitzador del 0-3, està mancat de polítiques actives d’ocupació, i ven patrimoni\npúblic.\nLi recorda, igualment, que fa dos anys UpB va votar la investidura de l’Alcalde, i\nse sorprèn que encara li mereixi confiança després de dos anys i mig de política\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nconservadora de la mà del Grup del PP, un conjunt d’actuacions de coincidència\nideològica que consoliden un gir conservador en el model de ciutat.\nContràriament, afirma que per al seu Grup les prioritats són treballar per\nl’interès públic, per una sortida de la crisi en benefici de la majoria; que passen per\nun exercici de responsabilitat política de confrontació democràtica de models amb\nel govern de la ciutat, oposant-se clarament a les polítiques classistes de CiU i per\narticular alternatives amb el suport d’una àmplia majoria social que actualment no\nes veu ni reconeguda ni representada pel govern de la ciutat, que avui presenta un\npressupost excloent socialment i que s’aprovarà amb una estratègia no\ndemocràtica; amb un alcalde absent, que no lidera i que, ni tan sols, és capaç de\ndefensar aquest pressupost en aquest Plenari.\nEl Sr. Portabella no accepta que ara un parell de grups municipals afirmin que\ncal un pressupost però no pas aquest, d’entrada, perquè recorda que el seu Grup\nva lliurar un escrit als presidents dels Grups demanant-los de posar-se d’acord per\nmirar de pactar el pressupost entre els grups de l’oposició i, després, parlar-ne\namb el govern municipal, i la resposta que va obtenir del Sr. Gomà va ser una\nnegativa taxativa. Per tant, no entén que ara s’exclami i asseguri que defensaria\nuna altra mena de pressupost si, d’entrada, no estava disposat a negociar-ne cap.\nEn segon lloc, al representant del Grup del PP, que remarca tot allò que té a\nveure amb les ordenances fiscals, li recorda que és de la seva autoria, tret de les\nmodificacions dels preus públics que va introduir-hi UpB, reduint-los de l’1,5%,\namb conseqüències tan rellevants com que el gener d’enguany l’Ajuntament haurà\nde retornar diners a les persones que han pagat la matrícula d’escoles bressol,\natès que s’ha reduït del 3% a l’1,5% el seu preu; i aprofita per preguntar al Sr.\nGomà si no hi està d’acord; o si tampoc no estan d’acord amb què el servei del\nBicing augmenti d’un 1,5% només, o que les escoles de música rebaixin a la\nmeitat el preu aplicat a l’IPC.\nAfegeix que tampoc no estan disposats a acceptar que es vulgui donar una\nimatge de submissió i de dependència de la capital de Catalunya a la Generalitat,\natès que si CiU i ERC, en aquest cas UpB, voten el mateix que s’ha votat al\nParlament de Catalunya, el PSC, el PP i ICV-EUiA, també ho fan en el mateix sentit\ntots tres.\nI assenyala que poden argumentar els motius pels quals voten el pressupost,\nentre altres coses perquè han aconseguit la disminució dels preus públics de\nBarcelona. Remarca, també, que se’ls ha acceptat la creació d’una empresa pública\nde subministrament energètic, fet d’una gran magnitud i transcendència que ja\npassa en ciutats com Berlín o Amsterdam.\nQuant al canvi de prioritats en l’execució d’algunes partides pressupostàries,\ndestaca que han aconseguit plans d’ocupació destinats a entitats, ONG,\nassociacions i microempreses, principalment les que estan en perill de\ndesaparèixer, i torna a preguntar si, amb això, tampoc no hi estan d’acord. O si\ntampoc no estan d’acord amb fer polítiques de recuperació d’habitatges de la\nSareb a fi de destinar-les al lloguer social, en comptes que es quedin en un paquet\nque no quedarà a disponibilitat de la ciutadania.\nInsisteix a qüestionar si tampoc no estan d’acord amb un plec de clàusules que\nincloguin una inspecció sistematitzada sense esperar al venciment d’un concurs, ja\nque tots són conscients que molts concursos es guanyen amb unes condicions que\ndesprés no s’apliquen, que no generen els llocs de treball previstos, o que no\ndonen els serveis assegurats en el moment de concórrer al concurs. Continua\npreguntant si tampoc no estan d’acord amb l’aplicació de polítiques de quilòmetre\nzero, de sostenibilitat i d’aprofundiment d’un canvi transformador de la ciutat cap a\nla sostenibilitat; o amb què s’incorporin polítiques per facilitar les coses a les\npetites i mitjanes empreses.\nAfirma que si no estan d’acord amb tot això, no entén què defensen.\nAdmet que els que avui es presenten no són els seus pressupostos, però sí que\nés conscient que tenen la possibilitat d’influir-hi perquè la ciutadania rebi beneficis\ni la ciutat funcioni millor.\nDiu que, al seu parer, si no s’han avingut a negociar els pressupostos després\nno es poden llançar determinades propostes com ara la construcció de 18 escoles\nbressol per un muntant de 45 milions d’euros.\n\n27\n\n\f28\n\nGASETA MUNICIPAL DE BARCELONA\n\nNÚM. 1\n\nFa avinent al Grup d’ICV-EUiA que està d’acord amb la proposició que\npresentarà d’aquí a una estona sobre aquest assumpte, i aprofita per preguntar\nper quin motiu no l’han defensada junts i han pressionat el govern, i està\nconvençut que sense negociació no s’obtenen els beneficis previstos.\nConclou el seu torn adreçant-se al Sr. Fernández Díaz, que ha alertat d’un\nenfonsament, i li respon que aquest enfonsament és, realment, el d’Espanya, que\nté un deute que s’equipara al PIB i que mai no podrà pagar. Altrament, aprovar\naquests pressupostos i defensant un estat propi és salvar-se del naufragi\nd’Espanya.\nLa Sra. Recasens es refereix a què els grups del PP i d’ICV-EUiA van plantejar\ndes del primer moment que no podrien donar suport al pressupost i ni tan sols es\nvan asseure a negociar. Que el Grup d’UpB, al seu torn, va posar damunt la taula\nun acord polític en l’àmbit pressupostari sobre les prioritats de l’execució del\npressupost que el govern va acceptar i que tiraran endavant, com sempre ha\ncomplert amb allò que acorda.\nEs refereix a què amb el Sr. Martí Grau van intentar una negociació, malgrat\nque el seu interlocutor, en tot moment, parlava mirant enrere, aturant inversió,\ndemanant de frenar acords a què ja havien arribat amb altres grups municipals, i\nrecorda que li va proposar de plantejar acords de futur, noves inversions i\nactuacions sense obtenir resposta.\nQuant a la diferenciació que ha fet sobre el que ha de ser un alcalde i un\nadministrador de serveis, respon que un alcalde ha de ser un administrador de\nserveis públics, amb lideratge, que sap prioritzar i prendre decisions positives per a\nla ciutat que governa, tal i com fa l’alcalde de Barcelona.\nConfirma, doncs, que el govern no defallirà i allargarà la mà quan faci falta,\nreconeixent que estan en minoria i, per tant, necessiten els Grups de l’oposició per\nnegociar tot allò que sigui d’interès de la ciutat. Insisteix que Barcelona no pot ni\nvol mirar enrere, no pot aturar-se, ni perdre la potencialitat que entre tots han\nforjat. Precisament per això, avui la ciutat és motor de progrés social i econòmic; i\ndiu que és conscient que caldrà molt diàleg i flexibilitat, actituds generoses i grans\ndosis de responsabilitat, tot el que comporta l’acció política en representació de la\nciutadania, que és la que els ha portat tots ells a aquesta cambra.\nTancats els torns de rèplica, el Sr. Alcalde pren la paraula, qui expressa,\nd’entrada, que considera que tots el coneixen prou bé com per saber que en\nsituacions com aquesta intervé en el debat, atès que considera que és evident que,\na banda del debat puntual que avui els ocupa i al qual no resta la importància que\nté, l’alcalde de la ciutat ha d’expressar la seva posició, sobretot en un moment en\nquè es denega el pressupost per a l’exercici vinent, fet que els obliga a prendre\ndecisions que, malgrat no són les que desitjarien, no poden evitar a fi que la ciutat\nvagi endavant.\nVol deixar clar, d’entrada, que els regidors del seu govern tenen tota la seva\nconfiança, alhora que diu que se sent orgullós quan els qualifiquen\nd’administradors de serveis públics, perquè creu que és tasca inexcusable\nadministrar-los bé, amb eficàcia i amb control pressupostari.\nDestaca, d’altra banda, la conjuntura en què es troben i la importància d’aprovar\nuns pressupostos, justament en aquesta situació insòlita de la qual remarca\nl’enfonsament de la construcció, l’abocament a una crisi econòmica, financera i\nsocial. En aquest sentit, es refereix a què fa quinze anys va arribar a Catalunya un\nmilió i mig de persones, que feien falta per mantenir un model econòmic, que s’ha\nrevelat equivocat, basat en la construcció.\nIgualment, posa de manifest que ara com ara es troben amb una crisi\ninstitucional, política, amb institucions que pateixen uns dèficits insuportables com\nés el cas de la Generalitat arran d’un mal finançament. També és refereix a la crisi\nde model d’estat, que genera al seu torn un mal finançament; alhora que també\npateixen una crisi de model a Europa, on les coses també s’haurien de fer d’una\naltra manera.\nCreu, doncs, que l’única manera que tenen de tirar endavant i demostrar al món\nque Barcelona és punta de llança per sortir de la crisi és fer les coses ben fetes,\nafirmació que aprofita per defensar la gestió de la Sra. Recasens qui, des del\nprimer moment, va tenir molt clar que aquest ajuntament no podia fer dèficit –\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nrecorda que en tres anys es va passar de 800 milions d’euros de dèficit a 1.150–.\nAtès que no es podia continuar amb aquesta dinàmica, han posat seriositat i han\nfet una aposta claríssima per la solvència i per ser creïble financerament,\ninternament i a escala mundial.\nAfegeix que en una situació de crisi com l’actual, les prioritats del govern de\nBarcelona són l’atenció social a les persones que no poden tirar endavant, cosa\nque obliga a fer uns pressupostos amb un clar accent social; alhora que tampoc no\npoden perdre l’oportunitat de fer unes inversions necessàries per reactivar\nl’economia de la ciutat, que té una capacitat econòmica diversificada, indústria,\ncomerç i serveis, un tercer sector molt important, turisme, una aposta logística\nmolt remarcable, així com un potencial molt important per al sector de les noves\ntecnologies.\nDiu, per tant, que li resulta incomprensible que no puguin tirar endavant junts\ntot això, tot i que comprèn que cadascú té la seva tàctica.\nFa avinent que no es queixa de governar en minoria, fet que els obliga a arribar\na enteses entre ells mateixos i amb els grups de l’oposició, i aprofita per agrair\npúblicament les que han tingut, el primer any amb el Grup del PP en l’aprovació\ndel pressupost, i el segon any per a les inversions; tanmateix, enguany no tenen\naquesta situació, de la qual cosa alguns l’en culpen, tot i que està convençut\nd’haver fet tot allò que era a la seva mà.\nValorant la situació en què es troben, remarca que el Grup d’UpB dóna suport al\npressupost, fet que agraeix aquí, i que ha estat fruit d’una negociació, però\nsobretot que respon al convenciment que no es pot deixar la ciutat sense un\npressupost novament, i que significaria perdre un munt de diners per a invertir en\nla reactivació de l’economia. Així, certament sense pressupost es podria continuar,\nperò no hi hauria diners per invertir, fet que seria una autèntica catàstrofe.\nLamenta, doncs, no haver trobat una actitud positiva per diverses raons, entre les\nquals les del Grup del PP que l’acusa de sobiranista; les del Grup Socialista que\nencara no entén, però sospita que es tracta de posar-li unes condicions que no\npugui complir; i les d’ICV-EUiA que té la rara habilitat d’estar en els governs votant\nen contra de l’acció de govern i, des de l’oposició estant, també.\nConsidera, altrament, que tenen l’obligació d’entendre’s i, per tant, de disposar\nd’un pressupost, cosa que els porta a emprar la qüestió de confiança com a\nmecanisme legal per aprovar-lo.\nDit això, reitera que li sap greu que no es formuli cap abstenció, que els Grups\nno decideixin mantenir les seves posicions crítiques amb el govern, però que\npermetin que s’aprovi el pressupost.\nFinalment, aprofita per demanar-los que es decideixin a acompanyar-lo en algun\nviatge, ja que en moure’s pel món s’adonaran de la força que té la ciutat de\nBarcelona i les oportunitats increïbles que tenen per sortir de la crisi. Admet, però,\nque la situació és dual, i és ben cert que moltes persones ho passen molt\nmalament, però entén que és per això que cal mostrar responsabilitat, perquè de\nla mateixa manera que són capaços de tenir un gran èxit com a ciutat, cal que\naquest èxit es faci extensiu a tothom. Entén que els Grups de l’oposició hi poden\najudar amb les seves crítiques i amb el seu suport, no pas fent tot el possible\nperquè no tinguin pressupost.\nEl Sr. Martí Grau, després d’agrair a l’Alcalde que hagi obert un nou torn de\nparaules, atès que hauria estat lamentable que el dia que es denega el pressupost\ni que s’acaba aprovant mitjançant una qüestió de confiança, hagués romàs en\nsilenci.No obstant això, entén que quan s’obre torn s’ha de dir alguna cosa, i no\npot ser que es tornin a repetir tots els vells arguments, com els té acostumats,\nfent una recapitulació dels motius que els han portat a la crisi, amb un to que\ntrasllueix que sap que és incapaç de donar-hi alguna resposta des del càrrec\npreeminent que ocupa; i recorda que aquest ajuntament sempre ha estat, fins ara,\ncapaç de donar alguna resposta liderat pel seu alcalde. Altrament, l’Alcalde els\ncommina a fer les coses bé, sense dir, però, quines. Entén que hauria d’expressar\nque cal endreçar estratègies i establir objectius, però no pas fer un llistat de coses\nque, més o menys, funcionen a la ciutat. Li recorda que la seva obligació és dir-los\nquina és l’aportació del govern durant el mandat a fi de dissipar aquesta plaga\nbíblica que segons l’Alcalde els cau damunt.\n\n29\n\n\f30\n\nGASETA MUNICIPAL DE BARCELONA\n\nNÚM. 1\n\nConsidera que repetir que es va trobar un ajuntament amb una situació\nfinancera dubtosa és, gosa a dir, indignant; i aprofita per suggerir-li, atès que es\nmou tant pel món, que pregunti per la situació financera de la ciutat durant trenta\nanys i s’adonarà que és unànime la consideració que la gestió econòmica d’aquest\najuntament s’ha fet correctament, malgrat s’entesti per sembrar el dubte a fi\nd’alabar la gestió de la Sra. Recasens.\nLi recorda que van trobar un ajuntament sanejat, amb capacitat econòmica i\nd’inversió, i remarca que no és mèrit seu poder invertir 450 milions d’euros el\nproper exercici, sinó de la manera com van trobar les finances municipals; allò que\nrealment és responsabilitat del govern és la manera com els inverteixen.\nObserva que la funció de la política és donar alternatives diferents per respondre\nals reptes que té plantejada una societat, i quan l’Alcalde diu que no entén per què\nno donen suport al pressupost, li respon que és precisament per això. I, en aquest\nsentit, entén que recrimini al Grup del PP de no donar-los suport per qüestions\nsobiranistes, atès que en totes les altres estratègies i decisions estan d’acord, i tan\nsols el problema de banderes els va impedir fer un govern de coalició. Fa notar que\nprecisament per això, la possibilitat d’arribar a acords amb els grups del PSC i\nd’ICV-EUiA és impossible; perquè recorda que hi ha models diferents, malgrat\nl’Alcalde insisteixi que només es tracta de fer les coses bé.\nFa avinent que porta mesos passejant-se per tots els barris que estan patint la\ncrisi d’una manera més colpidora, i assegura que la seva negativa a aquest\npressupost té molt a veure amb aquelles persones a qui representa el seu Grup,\nque pateixen no només l’impacte de la crisi econòmica i els índexs d’atur i de\npobresa, sinó que d’un any ençà se senten desemparades per aquest ajuntament.\nPer tant, atès que l’Alcalde està predisposat a moure’s pel món, li recomana que\nes passegi també pels barris de la ciutat, on no se’l veu; que parli amb les entitats\ni amb els veïns i veïnes i que els pregunti què està passant a la ciutat, i com el\nmodel de polítiques públiques que aplica el govern municipal es queden curtes a\nl’hora d’utilitzar tota la potència que té l’Ajuntament per vèncer el principal perill\nque té la ciutat i que és la desigualtat social que està patint.\nConclou, doncs, que hi ha camins diferents, i que l’Alcalde n’ha triat un que l’ha\ndeixat ben sol.\nPosa en relleu que hi ha una qüestió d’actitud, atès que en política a més de\nprojecte i de pacte cal capacitat de liderar, que l’Alcalde no té; i li assegura que\nliderar no es fa a base de paciència esperant que les teus opositors canviïn de\nposició, sinó baixant a peu de carrer, entenent quins són els problemes que\nimpedeixen arribar a pactes, i discutint punt per punt els assumptes; una actitud\nque ningú no ha constatat en l’Alcalde, ja que ha convocat escassíssimes vegades\nels presidents de Grup per tractar d’establir acords reals, o per explicar-los algun\nprojecte rellevant. Altrament, diu que és ben clar que l’Alcalde no està disposat ha\nassumir cap risc, amb la qual cosa hi perdrà ell, però sobretot, allò més greu, és\nque estan perdent un temps essencial, de transició, en què la ciutat continua\ndonant signes de dinamisme i de vitalitat, tot al contrari que el seu govern.\nPer tot plegat, demana a l’Alcalde que els vint dies que estarà en funcions arran\nde la qüestió de confiança reflexioni i posi tots els esforços per revertir la situació,\naltrament la governabilitat de Barcelona serà cada vegada més difícil i no se’n\nsortiran de donar la culpa als altres.\nConsidera que està molt bé lloar els administradors públics, però recorda a\nl’Alcalde que ell és un polític i que ha de deixar la gestió de serveis a qui pertoca.\nConclou la seva intervenció convidant novament l’Alcalde a actuar com a tal.\nEl Sr. Fernández Díez observa que, tot i que avui es rebutgen els pressupostos\ndel 2014, és ben probable que d’aquí a trenta dies s’aprovin en aplicació del\nmecanisme de la qüestió de confiança, de manera que avui ratifiquen que aquest\npressupost compta amb la desconfiança majoritària d’aquest Plenari i de la ciutat,\ntret de la confiança que els fa el Grup d’UpB.\nAddueix que aquest suport testimonial, nul quant a les seves conseqüències\neconòmiques, ratifica que l’Alcalde ha convertit definitivament l’ajuntament de\nBarcelona en un apèndix dels pactes entre el Srs. Mas i Junqueras, i que Barcelona\nqueda subordinada a una política de pacte entre CiU i ERC.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nAdverteix que Barcelona esdevé moneda de canvi i no pas un objectiu en ella\nmateixa; i justifica aquesta supeditació de què parla amb el fet que l’Alcalde va\nacompanyar al president de la Generalitat en el seu darrer viatge a Israel, que\nprecisament no tenia com a objectiu promocionar Catalunya, sinó defensar la seva\nindependència més enllà de les seves fronteres, ignorant, l’Alcalde, que la ciutat no\nté un ADN independentista.\nDiu que es veu obligat a recordar-li que no el van escollir per defensar la\nindependència de Catalunya, sinó per promoure el canvi, per defensar una ciutat\nalternativa a la que havia estat durant tres dècades de tripartits municipals.\nAltrament, l’Alcalde ha ignorat aquest mandat de la ciutadania.\nAssegura que són conscients que la situació creada avui pot obrir una crisi de\nciutat, i posa en relleu que el seu Grup ha treballat aquests dos anys perquè\nBarcelona no afegeixi una crisi més a la conjuntura actual, social i econòmica, a la\nqual s’afegeix una crisi a escala Europea, una crisi d’estat i de valors i, en\nconseqüència, alerta que no es poden permetre la frivolitat d’obrir, a més, una crisi\nde ciutat. Remarca que qui té la màxima responsabilitat per impedir-ho és l’alcalde\nde Barcelona, posant l’accent en els elements que els uneixen i no pas en allò que\nels separa, tal i com ha fet sobretot aquests darrers mesos, especialment amb el\nseu Grup, i que és la independència. Afegeix, però, que no només això l’allunya del\nGrup del PP, sinó també el fet de no defensar amb fermesa un canvi en el model\nde ciutat que marqui distància amb tres dècades de tripartit i que governi amb\ncomplexos ideològics incomplint el perfil de les seves promeses electorals.\nInsisteix que també s’allunya del PP quan promou un pla d’immigració que busca\nel suport del PSC, d’ICV-EUiA i d’UpB i que el seu Grup no pot compartir; se\nn’allunya quan és incapaç d’aplicar una proposta com constituir el Consell Municipal\nde la Família de Barcelona, que representa una manera d’entendre la ciutat.\nAfegeix que marca distàncies amb el seu Grup quan frena en sec el canvi de\npolítica fiscal que havia de presidir i caracteritzar les ordenances fiscals, optant per\nla continuïtat, llevat de les excepcions que va introduir-hi el Grup del PP en\nl’aprovació de les primeres ordenances del mandat. Precisa que no opta per la\ncongelació, sinó per allò que és més fàcil: ni tan sols presentar les ordenances\ntement que les puguin rebutjar.\nConclou, doncs, que l’Alcalde actua mogut per la por, no només de governar,\nsinó de quedar en minoria, tal i com va demostrar amb la candidatura dels Jocs\nOlímpics d’hivern. En aquesta línia, li demana que si està convençut que calen una\nnoves ordenances fiscals, les ha de presentar. Igualment, entén que en el terreny\nde la col·laboració público-privada haurien d’anar més lluny, o amb l’exigència al\ngovern de Catalunya i al de l’estat. Reitera que els distancien prioritats com ara la\nrenúncia a defensar els interessos de Barcelona davant de la Generalitat.\nIgualment, puntualitza que el Grup del PP no planteja en aquest cas ni un\nfinançament, ni unes inversions diferents a les que exigien a l’anterior govern\nmunicipal, quan comptaven amb la coincidència del Grup de CiU a l’oposició.\nTanmateix, ells romanen al mateix lloc, però ara els distancia del grup del govern\nla concepció sobre les maneres de governar i amb qui comptar, i posa com a\nexemple que a l’Àrea Metropolitana CiU presideix un govern amb ICV-EUiA, el PSC\ni ERC, seu en què manifesta posicionaments diferents als d’aquesta cambra;\nigualment, remarca que CiU governa amb les mateixes forces al Consell Comarcal\ndel Barcelonès.\nEs pregunta, davant la convicció que expressava el Sr. Trias en concórrer a les\neleccions municipals de voler un canvi respecte als tripartits, on ha quedat aquell\nplantejament, i diu que no s’esperava pas que consolidaria aquells governs en les\ninstitucions esmentades, i acords tan significatius en aquesta cambra com amb el\nGrup del PSC per a l’aprovació del PAM.\nDemana a l’Alcalde que no es quedi només amb l’assumpte del sobiranisme,\nperquè hi ha moltes altres coses, entre les quals que Barcelona és capital, no pas\nsubordinada a interessos partidistes i ideològics, sinó perquè ho és de Catalunya i\nés una gran capital d’Espanya, i no és pas casualitat que sigui co-capital mundial\nde l’edició en castellà. Per tant, assegura que, a més de capital, volen que\nBarcelona sigui metròpoli, oberta al món, de llibertats, i temen que no ho continuï\nsent amb un govern mordassa, que veta produccions de televisió perquè a algú no\n\n31\n\n\f32\n\nGASETA MUNICIPAL DE BARCELONA\n\nNÚM. 1\n\nli agraden, o determinats cartells perquè no els agrada la imatge que han escollit\nels organitzadors privats d’una exposició de fotografia.\nAcaba la seva intervenció referint-se a les ofertes reiterades de diàleg de\nl’Alcalde, i avança que no qüestiona pas les seves maneres afables i directes; de\ntota manera, adverteix que la mà estesa és ser conscient que cal trobar punts\nd’equilibri que signifiquen renúncies per part de tothom. Altrament, quan es\ngoverna fent apostes independentistes és molt difícil trobar punts d’equilibri, com a\nmínim amb el Grup del PP; i en el seu cas assegura que se li fa impossible oferir\ndiàleg a qui no compleix els acords que s’aproven en comissió o en aquest Plenari.\nEntén, per tant, que no n’hi ha prou d’oferir diàleg, sinó que cal actuar amb criteris\nque facin valdre els principis democràtics.\nJustifica el rebuig als pressupostos, doncs, per aquest seguit d’arguments que\nacaba d’expressar, i perquè consideren que, atesa la situació, l’Alcalde hauria\nd’haver tingut amplitud de mires i haver exercit la responsabilitat que el moment\nrequereix, no pas, com ha fet, posar l’accent en la confrontació.\nEl Sr. Gomà inicia la seva intervenció amb una apreciació preliminar, gairebé a\ntítol personal, i és que l’Alcalde tendeix a banalitzar les qualificacions que adreça a\nla resta de grups municipals.\nPel que fa al pas del seu Grup per diversos governs de la ciutat, reivindica amb\norgull la tasca que hi han fet, i consideren que han estat moltes hores de treball\nque han deixat una petjada en fer de Barcelona la ciutat que és avui, amb uns\nnivells importants d’inclusió social, de dignificació de barris, de participació\nciutadana, amb una xarxa educadora pública de referència, i en fer una ciutat\npionera en matèria d’innovació ambiental i que és exemple en el món de\nconvivència intercultural; amb l’establiment de pactes per la mobilitat sostenible,\nacords ciutadans i plans comunitaris.\nAdmet que, quan des del govern, s’han fet polítiques contradictòries amb\naquests valors que acaba d’esmentar, no pel fet de formar-ne part han renunciat\nals seus principis i, en coherència, s’han posicionat en contra com, per exemple, en\nl’aprovació de l’ordenança del civisme, d’operacions de requalificació urbanística o\ncontra la privatització de serveis.\nEn conseqüència, consideren que el seu bagatge és respectable i no pas\nbanalitzable.\nExpressa, tot seguit, la diferència entre un alcalde que governa i un que\nadministra, i fa avinent que per governar cal projecte, lideratge i exigència a la\nresta d'administracions i complicitat amb la ciutadania. Consideren, però, que\naquesta no ha estat l'actitud de l'Alcalde en aquests dos anys de mandat que,\ncontràriament, ha demostrat incapacitat absoluta per projectar i dur a terme una\nacció de govern. Així, Barcelona ha deixat de ser un subjecte polític en el conjunt\ninstitucional del país, ha passat del lideratge i l'exigència a la subordinació; i la\nseva complicitat i sintonia amb les polítiques de retallades de la Generalitat ha\naplanat el camí per acceptar les agressions del govern de l'estat a l'autonomia de\nBarcelona, tot plegat, carregant les culpes a tercers, i acusant-los de no saber\nvalorar ni assumir la seva mà estesa i la seva disponibilitat per al diàleg.\nContràriament, han constatat que tota la retòrica de l'Alcalde s'ha traduït en una\ngran incapacitat per intentar assumir visions diferents i alternatives de la ciutat.\nAdmet que el seu Grup és crític, però també propositiu, mentre que s'han trobat\namb una paret infranquejable per part del govern, una negativa sistemàtica.\nEntén que l'Alcalde, malgrat no tenir projecte, sí que té un model de ciutat,\navalant totes les retallades socials dels governs de la Generalitat i de l'estat, que\nhan impactat directament en la vida quotidiana de la ciutadania. En aquest sentit,\nli pregunta si creu que no hi ha cap relació entre els casos de risc de malnutrició de\nnens i nenes i les retallades de l'estiu del 2011 de la renda mínima d'inserció; o\nque no n'hi ha cap entre la privatització del subministrament d'aigua i l'increment\nabusiu de les tarifes, i els trenta mil talls d'aigua a la ciutat.\nInsisteix que l'Alcalde, en comptes de plantar cara, ha estat avalador d'aquestes\nretallades.\nFa avinent que tampoc no entén com és possible que l'Alcalde continuï fent\ninversions en les zones més benestants de la ciutat, i atorgant cada any quatre\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmilions d'euros a l'àmbit de la fórmula I i, a canvi, asseguri que no hi ha recursos\nper fer un centre de serveis socials a Trinitat Vella.\nAddueix que aquestes polítiques només són possibles governant d'esquena a la\nciutat, privatitzant els processos polítics que permeten acordar aquesta mena de\ndecisions.\nQuant a l'àmbit econòmic, fa notar que el govern no es cansa de dir que\nBarcelona ha de ser una ciutat emprenedora, bussines-friendly, i donar suport a\nl'activitat inversora, però en cap moment que cal eradicar l'atur a la ciutat, on les\npersones més vulnerables tinguin oportunitats d'inserció en el mercat de treball; i\nremarca que això passa per polítiques actives d'ocupació potents. Altrament, es\nconstata que l'atur de llarga durada creix a la ciutat, o que no hi disminueix l'atur\njuvenil; en aquest sentit, li demana que li posi algun exemple de política directa\nd'ocupació orientada als col·lectius més vulnerables.\nPel que fa a les polítiques de medi ambient, remarca que la ciutat havia estat\nreferent en aquest terreny i que ha participat en les cimeres de lluita contra el\ncanvi climàtic; tanmateix, avui ha desmantellat aquestes polítiques ambientals.\nEn referència a la invitació que els fa l'Alcalde a viatjar pel món, li respon que\nallò que cal és moure's pels barris, dialogar amb la xarxa veïnal i les entitats,\nperquè està convençut que té un gran desconeixement dels barris i de les\nnecessitats i expectatives dels veïns; té, en definitiva, una gran desconnexió\nemocional amb les persones que pitjor ho passen, o amb la gent que es\ncompromet i lluita per millorar els barris de la ciutat a través de les diverses\nexperiències de solidaritat veïnal. Igualment, entén que té un gran\ndesconeixement dels serveis públics.\nLi reclamen, doncs, un projecte i lideratge, però sobretot un gir radical en les\nprioritats i les polítiques del govern, en definitiva, en la manera de governar la\nciutat; un gir que els porti a invertir més en els barris, cap a polítiques actives\nd'ocupació i més despesa i inversió social; i cap a la tarifació social dels serveis\npúblics.\nAvança que el seu Grup continuarà fent una oposició clara, però també\nconstruint alternatives durant el temps que resta de mandat.\nConclou posant de manifest el fet que avui tancaran aquesta sessió amb un\npressupost rebutjat, i amb l'aplicació d'un mecanisme que no té res a veure amb\nels principis i la lògica democràtica. De tota manera, confirma que continuaran\nexigint els mecanismes de transparència i de lògica democràtica que s'ha palesat\nque no formen part de la cultura de govern de CiU, i continuaran lluitant per\nretornar la ciutat a la ciutadania i la dignitat als barris.\nEl Sr. Portabella, en primer lloc, agraeix a l'Alcalde que hagi reconegut la seva\nactitud constructiva i generosa, i reconeix que fa temps que han deixat de banda\nles vel·leïtats tacticistes a fi de treballar per la ciutadania; a fi d'intentar que la\nciutat sigui cada vegada més gran, i que pugui oferir millor qualitat de vida a la\nciutadania, cosa que avui passava per donar suport al pressupost, de caràcter\nexpansiu, i que han pogut transformar en la mesura que els ha estat possible, de\nla qual cosa se senten satisfets.\nQuant a un determinat comentari del Sr. Martí Grau, que sembla que subscriu el\nGrup d'ICV-EUiA, observa que mentre ambdues formacions vagin de bracet pel que\nfa als seus posicionaments amb el Grup del PP no es podran entendre. En aquest\nsentit, entén que la intervenció del Sr. Fernández Díaz ha revelat amb nitidesa per\nquè no pot estar d'acord amb els pressupostos que presenta CiU, essencialment\npel vessant sobiranista que li atribueix; actitud que, al seu torn, entén que respon\na la submissió a les directrius del partit central del PP.\nEn aquest sentit, es mostra perplex perquè les dues formacions a què a al·ludit\npuguin votar el mateix que una formació política que facilita les privatitzacions,\nque envaeix competències locals i autonòmiques, que tanca mitjans de\ncomunicació com el Canal Nou, i que impedeix que TV3 es vegi al país valencià;\nque fa l'anomenada Llei Wert, la de telecomunicacions o la de mercat únic.\nAfirma, doncs, que UpB no coincidirà mai en votar el mateix que el PP, menys\nencara en la conjuntura actual i, per aquest motiu, demana als grups Socialista i\nd'ICV-EUiA que no els alliçonin.\n\n33\n\n\f34\n\nGASETA MUNICIPAL DE BARCELONA\n\nNÚM. 1\n\nTot seguit, reitera que estan contents de la seva intervenció en el pressupost,\nque se'ls hagi acceptat, per exemple, la creació d'una cooperativa per a la gent\nque es guanya la vida amb la ferralla. Diu que estan convençuts que això és\ntreballar generosament per la ciutat, a favor de millorar la qualitat de vida de tota\nla ciutadania.\nI aprofita per recordar que, des del primer moment, el seu Grup va expressar la\nvoluntat d'arribar a un acord perquè la ciutat continués prosperant.\nEl Sr. Alcalde tanca el debat pressupostari, no sense puntualitzar abans, que no\nmenysté, com algú ha apuntat, les consideracions dels grups municipals, i demana\ndisculpes si algú així ho ha entès. Altrament, diu que escolta, contrasta i valora si\ns'adiu amb l'acció posterior.\nObserva que el diàleg i els acords a què arriben amb determinades formacions\nes compleixen i funcionen, mentre que amb d'altres no és possible. En aquest\nsentit, assenyala que amb el Grup del PP els acords a què han arribat s'han\ncomplert escrupolosament, sense dubitacions i, per tant, lamenta que tingui\nl'obsessió de l'independentisme, que esgrimeix com a argument central per\nimpossibilitar l'entesa, perquè en molts altres aspectes sí que es poden entendre.\nDiu, també, que altres Grups l'han sorprès quant a la seva resposta; en aquest\nsentit, recorda que en guanyar l'Alcaldia amb un govern en minoria, el primer que\nva fer va ser reunir-se amb el Sr. Hereu, llavors cap de l'oposició, i oferir-li de\ngovernar junts; i quan el Sr. Martí Grau el substitueix fa el mateix, i va entendre,\narran del seu suport en l'aprovació del PAM, que podien establir un mecanisme\nd'entesa, cosa que no ha succeït, tal i com es demostra avui, quan ha posat unes\ncondicions que ja, d'entrada, feien pràcticament impossible l'aprovació dels\npressupostos.\nPel que fa a la relació amb el Grup d'ICV-EUiA, fa avinent que ja de bon principi\nels han fet saber que no els aprovarien els pressupostos, malgrat que voldria que\nentenguessin que, tot i que és evident que tenen posicions molt distants, es poden\nentendre en aspectes socials.\nAfegeix que amb el Grup d'UpB és conscient que hi ha aspectes en què no es\npoden posar d'acord, però en qüestions nacionals tenen una sintonia clara.\nDeclara que el govern municipal continua treballant per apropar-se a tothom\nperquè té molt clar que ell és l'alcalde de tots i, per tant, ha de respondre als\ninteressos de tots els ciutadans, i està ben convençut que fa tot el possible en\naquest sentit. Així, sobre les crítiques de manca de coneixement de la ciutat i dels\nbarris, respon que intenta estar a tot arreu i parlar amb el màxim de gent.\nPel que fa a les acusacions de manca de lideratge, precisa que té una manera de\nliderar diferent, sense estirabots ni escridassades, i confirma que no la canviarà. I\nadverteix que allò que ningú aconseguirà és que faci d’oposició o de contragovern\nde la Generalitat, i assegura que es mantindrà lleial mani qui mani, i que li serà\nfidel en un moment històric molt complicat.\nEn conseqüència demana, sobretot als partits que han tingut responsabilitats de\ngovern a la Generalitat i que l'han portat a la situació en què es troba, que no els\nexpliquin de quina manera ha de recriminar res al govern català perquè no té\ndiners.\nFa notar, també, que li repeteixen constantment la bona situació que es va\ntrobar en aquest ajuntament en ocupar l'Alcaldia, però precisa que es va trobar\namb un deute que, en tres anys, havia passat de 800 milions a 1.100 milions.\nRecorda, igualment, que TMB deu tres-cents milions d'euros, i entén que això són\nfets inqüestionables.\nAfegeix que, com a alcalde de Barcelona, ha fet una aposta seriosa, que lamenta\nque altres Grups no facin; diu que té el convenciment que la força de Barcelona no\nés només la ciutat, sinó l'àrea metropolitana i afirma que ho ha cregut fins i tot en\nocasions que el seu partit no ho creia i, per tant, diu que mai no farà d'oposició en\nl'òrgan que la governa.\nDiu, quant a l'Àrea Metropolitana, que és del parer que convé compartir coses,\nfins i tot, amb formacions amb què no té una coincidència àmplia.\nNega, també, que no tinguin programa, ja que moltes de les seves actuacions\nresponen, precisament, al fet de disposar de programa; i qualsevol que els hagi\nseguit la trajectòria s'adonarà que compleixen uns plantejaments i una manera de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nfer, que pot agradar o no. Afirma que tenen un programa de clara aposta social i\nde reactivació econòmica, i recorda que des de l'oposició estant també donaven\nsuport a moltes de les actuacions que es feien en aquest sentit.\nConclou, doncs, que hi ha coses que les han de creure fermament per damunt\nde les ideologies pròpies, entre les quals la necessitat de crear llocs de treball i,\nsobretot, un model que no es basi en el sector immobiliari, diversificant els àmbits,\njuntament amb la voluntat de ser una capital de cultura, coneixement, creativitat,\ninnovació i benestar.\nDestaca, també, que el tercer sector no s'ha de contemplar com un element de\ndespesa, sinó com a generador de riquesa, i demana que hi creguin i que ho\nconverteixin en realitat entre tots plegats.\nConsidera, i creu fermament, que Barcelona serà punta de llança en la sortida\nde la crisi i, per no aturar-se, avui es veu obligat a recórrer a la qüestió de\nconfiança per tirar endavant el pressupost.\nEl President del Plenari del Consell Municipal anuncia que, de conformitat amb\nl'article 197 bis de la Llei orgànica 5/85, de 19 de juny, de règim electoral general,\nl'acord d'aprovació del pressupost vinculat a una qüestió de confiança s'ha de\nsotmetre a votació nominal mitjançant crida pública, per ordre alfabètic,\nmanifestant cadascun dels regidors i regidores el seu vot amb un sí, un no o una\nabstenció.\nAclareix que votar sí significa aprovar el pressupost.\nTot seguit, un a un, cada regidor i regidora s’aixeca de l’escó i manifesta el vot\nfavorable o negatiu als comptes municipals per a 2014.\nA continuació, el Sr. Secretari General crida per ordre alfabètic de cognoms els\nmembres del Consistori que, en veu alta, expressen el sentit del seu vot:\nCarmen Andrés i Añón: No\nGerard Ardanuy i Mata: Sí\nElsa Blasco Riera: No\nRaimond Blasi i Navarro: Sí\nEduardo Bolaños Rodríguez: No\nMíriam Casanova Domènech: No\nJaume Ciurana i Llevadot: Sí\nGabriel Colomé i García: No\nMa. Pilar Díaz López: No\nAssumpta Escarp i Gibert: No\nDavid Escudé i Rodríguez: No\nGuillem Espriu i Avendaño: No\nÁngeles Esteller Ruedas: No\nTeresa M. Fandos i Payà: Sí\nAlberto Fernández Díaz: No\nJoaquim Forn i Chiariello: Sí\nEduard Freixedes i Plans: Sí\nRicard Gomà Carmona: No\nMercè Homs i Molist: Sí\nSara Jaurrieta i Guarner: No\nJoan Laporta i Estruch: Sí\nJordi Martí i Galbis: Sí\nJordi Martí i Grau: No\nGloria Martín Vivas: No\nJoaquim Mestre Garrido: No\nImmaculada Moraleda i Pérez: No\nXavier MullerasVinzia: No\nBelén Pajares Ribas: No\nJordi Portabella i Calvete: No present\nJoan Puigdollers i Fargas: Sí\nOscar Ramírez Lara: No\nSònia Recasens i Alsina: Sí\nIsabel Ribas Seix: No\nIrma Rognoni i Viader: Sí\nMontserrat Sánchez Yuste: No\n\n35\n\n\f36\n\nGASETA MUNICIPAL DE BARCELONA\n\nNÚM. 1\n\nJanet Sanz i Cid: No\nJoan Trullén Thomas: No\nFrancina Vila i Valls: Sí\nAlberto Villagrasa Gil: No\nAntoni Vives i Tomàs: Sí\nXavier Trias i Vidal de Llobatera: Sí\nActe seguit es procedeix a l’escrutini dels vots que dóna el resultat següent: 15\nsís i25 nos.\nEs rebutja el dictamen en debat amb el vot en contra dels Srs. Martí, Trullén,\nColomé, Espriu i Escudé i les Sres. Escarp, Jaurrieta, Andrés, Moraleda, Díaz i\nSánchez, dels Srs. Fernández Díaz, Mulleras, Villagrasa, Bolaños i Ramírez i les\nSres. Esteller, Martín, Pajares i Casanova, i també dels Srs. Gomà i Mestre i les\nSres. Blasco, Sanz i Ribas.\n5. Extingir de mutu acord el dret de superfície constituït a favor de la Societat\nUrbanística Metropolitana de Rehabilitació i Gestió SA (REGESA), per acord del\nPlenari del Consell Municipal en sessió de 23 de desembre de 2009 i formalitzat en\nescriptura pública davant el notari de Barcelona Sr. Miguel Álvarez Ángel, el 24 de\nmarç de 2010, núm. de protocol 840, respecte d’un sostre edificable de 10.200\nmetres quadrats situat en la finca de propietat municipal ubicada al passeig Torres\ni Bages, núm. 143, d’acord amb la condició desena de les Condicions reguladores\ndel dret segons modificació aprovada per acord del Plenari del Consell Municipal en\nsessió de 31 de maig de 2013; formalitzar l’extinció en escriptura pública;\ninscriure-la en el Registre de la Propietat; i facultar l'Alcaldia per a la realització de\ntotes les actuacions encaminades a concretar, clarificar i executar el present acord.\nS’aprova el dictamen precedent amb l’abstenció dels Srs. Fernández Díaz,\nMulleras, Villagrasa, Bolaños i Ramírez i les Sres. Esteller, Martín, Pajares i\nCasanova.\n6. Aprovar, com a soci únic de Barcelona de Serveis Municipals, SA, la\ndistribució en favor de l’Ajuntament de Barcelona de part de la prima d’emissió\nd’accions de la Societat, per import de 684.826,69 euros, a satisfer mitjançant el\nlliurament a l’Ajuntament de les 105 accions de Clavegueram de Barcelona, SA\nnúmeros 1 a 105, ambdós inclosos, fins ara titularitat de Barcelona de Serveis\nMunicipals, SA; facultar la Tinent d’Alcalde d’Economia, Empresa i Ocupació, en\nnom de l’Ajuntament de Barcelona, i el Director General de Barcelona de Serveis\nMunicipals, SA en nom de la mateixa, per a què efectuïn els tràmits adients per a\nl’efectivitat del present acord.\nS’aprova el dictamen precedent amb l’abstenció dels Srs. Fernández Díaz,\nMulleras, Villagrasa, Bolaños i Ramírez i les Sres. Esteller, Martín, Pajares i\nCasanova, i també dels Srs. Gomà i Mestre i les Sres. Blasco, Sanz i Ribas.\nTot seguit es dóna per aprovada amb els mateixos vots aquesta acta en la part\nque estrictament fa referència a l’adopció de l’acord precedent, per tal d’agilitar-ne\nla inscripció en el Registre Mercantil.\nCOMISSIÓ D'HÀBITAT URBÀ I MEDI AMBIENT\n7. Aprovar l'Addenda al Conveni per a la construcció, la explotació i el\nfinançament de l'Estació d'Autobusos Interurbans de La Sagrera, de 15 d'abril de\n2010, entre l'Ajuntament de Barcelona, la Generalitat de Catalunya i “Barcelona\nSagrera Alta Velocitat, SA”, i facultar indistintament a l'Alcalde i al Tercer Tinent\nd'Alcalde per a la seva signatura.\nEl Sr. Vives indica que amb l'aprovació de l'addenda es compleixen els\ncompromisos establerts en els convenis dels anys 2002 i 2010, entre els quals\ndestinar part dels terrenys del triangle ferroviari a les obligacions derivades del\nplanejament urbanístic i dels projectes i obres del conjunt de l'estació de La\nSagrera, on hi ha l'estació d'autobusos interurbans.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Escarp avança el vot favorable del Grup del PSC al compliment dels\nconvenis del 2002 i del 2010, atès que significa tirar endavant les obres de\nl'estació de La Sagrera i, per tant, de l'estació d'autobusos.\nProposa, però, que la millora del tractament fiscal de la transmissió patrimonial,\nque suposa un estalvi per a les administracions, reverteixi en les obres de l'estació.\nEl Sr. Bolaños manifesta l'abstenció del Grup del PP, justificada, sobretot, pels\ncompromisos que encara no s'han complert.\nEl Sr. Portabella aprofita aquest torn de paraula per disculpar-se perquè no ha\nrecordat que el punt del Pressupost era de votació nominal, i que en acabar el\ndebat s’ha absentat uns instants que, lamentablement, han coincidit amb el\nmoment de la votació.\nS’aprova el dictamen en debat amb l’abstenció dels Srs. Fernández Díaz,\nMulleras, Villagrasa, Bolaños i Ramírez i les Sres. Esteller, Martín, Pajares i\nCasanova.\n8. Resoldre les al·legacions formulades en el tràmit d’informació pública de\nconformitat amb l’informe jurídic de la Direcció de Serveis Jurídics d’Hàbitat Urbà\nde 7 de novembre de 2013, que s’incorpora a aquest acord a efectes de motivació;\naprovar definitivament l’Ordenança reguladora de la intervenció municipal en les\ninstal·lacions de radiocomunicació i radiodifusió; i disposar la publicació d’aquest\nacord i del text de l’Ordenança en el “Butlletí Oficial de la Província de Barcelona” i\na la seu electrònica de l’Ajuntament.\nEl Sr. Vives fa avinent que amb aquesta aprovació definitiva s'impulsa el\ndesplegament de xarxes de telecomunicacions de nova generació a la ciutat, cosa\nque permet el desenvolupament social i econòmic de Barcelona, capital mundial\ndel mòbil. Així, doncs, en destaca que suposa una resposta a la demanda creixent\nde serveis de telecomunicacions, respectant els valors ambientals, urbanístics,\npaisatgístics i de la salut; s'alleuja el tràmit de l'inici de les instal·lacions, posant\nl'accent en el control de la inspecció, que s'ha vist reforçada per l'aportació del\nGrup d'UpB; se simplifica la tramitació, emprant la declaració responsable i la\ncomunicació prèvia com a mecanismes substitutoris de les llicències; i es facilita el\ndesplegament d'esdeveniments extraordinaris i proves pilot, particularitzant la\ntramitació administrativa, alhora que es preveu la implementació de l'expedient\nelectrònic.\nFa avinent que la tramitació ha estat complexa, i que hi han participat tots els\ngrups municipals, entre els quals cita el Grup del PSC que també ha contribuït molt\ndecisivament a l'aprovació de la normativa; i el Grup del PP que, malgrat que\nfinalment hi ha hagut un problema de caire administratiu, ha fet aportacions per\nmillorar el desplegament de la xarxa en les façanes, així com qüestions\nadministratives; mentre que en el cas del grup d'ICV-EUiA no han arribat a un\nacord, però també ha demostrat l'esperit constructiu de la resta de membres del\nconsistori.\nLa Sra. Escarp agraeix la predisposició i el treball del personal tècnic i del mateix\nTinent d'Alcalde, que ha permès tirar endavant la normativa.\nPrecisa que el seu Grup sempre va plantejar la necessitat i la importància del\nreconeixement de les infraestructures de telecomunicacions com una eina\nestratègica des de la perspectiva d'innovació, però també de la cohesió territorial;\nalhora que van plantejar la necessitat que l'Ajuntament, com a administració,\ndisposés de la seva regulació pròpia i que atengués aspectes tan importants com el\npaisatge urbà i la integració, però també el lideratge en la generació d'un operador\nd'infraestructures, de manera que les diverses companyies comparteixin espais\nd'establiment d'antenes i, alhora, que s’enforteixi la capacitat sancionadora i\ninspectora de l'administració local.\nEl Sr. Bolaños avança el vot favorable del seu Grup a l'ordenança sobretot\nperquè, atès que la Llei general de telecomunicacions encara està en fase de\ntràmit, pot ajudar a millorar la normativa anterior del 2003 àmpliament superada.\nLa Sra. Sanz diu que estan d'acord que cal una ordenança nova d'intervenció\nmunicipal en les instal·lacions de radiocomunicació, però entenen que hi ha un\nseguit d'aspectes que contempla l'ordenança vigent que amb la nova proposta es\n\n37\n\n\f38\n\nGASETA MUNICIPAL DE BARCELONA\n\nNÚM. 1\n\nperden, i que mantenir-los són el que van motivar les esmenes del seu Grup; així\nes refereix a la necessitat de garantir la protecció de la salut amb estudis previs a\nla instal·lació d'antenes per confirmar que no són perjudicials; igualment, la\nprotecció d'espais propers a escoles o residències de gent gran; la necessitat de\ngarantir la informació i el consentiment veïnal previ a la instal·lació d'antenes de\ntelefonia mòbil; i assegurar al màxim la protecció del patrimoni.\nAssenyala que consideraven viable introduir aquests aspectes que acaba\nd'esmentar en la nova ordenança, atès que l'Ajuntament pot regular els règims\nd'intervenció administrativa en l'exercici de les seves competències tal i com\nreconeixen diverses sentències del TSJ, la Carta de Barcelona o la Llei del règim\nespecial de la ciutat. Remarca que en l'aprovació inicial van plantejar aquest\nsupòsit i van atorgar un vot de confiança, ja que el govern municipal els va\nassegurar que compartia aquestes reflexions i que faria el possible per introduir-les\nen el redactat.\nTanmateix, lamenta que finalment els seus suggeriments no hagin estat\nincorporats, per tant el seu vot serà contrari a l'aprovació de l'ordenança.\nEl Sr. Portabella, després d'avançar el vot favorable d'UpB, apunta que els\npreocupa força aquesta qüestió, no només perquè Barcelona és la capital del\nmòbil, sinó perquè tot allò que fa referència a les telecomunicacions té una\nincidència clara sobre el present i el futur immediat de la ciutat.\nAgraeix les esmenes del Grup del PSC perquè coincideixen amb aspectes que el\nseu Grup considerava que era imprescindible incloure en l'ordenança, alhora que\ntambé valoren positivament que el govern hagi acceptat una esmena pròpia que\nincideix en el fet l'ordenança estableix que la instal·lació de les antenes sigui\nmitjançat el règim d'assabentat, mentre que el seu Grup considera que, atesos els\nprecedents de les empreses que operen en aquest àmbit, cal alguna garantia més.\nPosa en relleu que el govern municipal ha acceptat el suggeriment que es faci una\ninspecció acurada i ràpida de la instal·lació de les antenes.\nTot seguit, es refereix a què ahir mateix van presentar una moció a la Diputació\nde Barcelona en què alertaven de la preocupació existent per la tramitació de la\nLlei general de telecomunicacions de l'estat, atès que suposa, d’una banda,\nsignifica la invasió competencial dels ens locals i autonòmics, i també conté\naspectes que afecten l'àmbit del paisatge urbà o la planificació urbanística, que\ntradicionalment han estat competències locals.\nAfegeix que la llei esmentada és extremadament severa amb els administradors\npúblics de telecomunicacions i, comparativament, laxa amb els operadors privats,\nde manera que es produeix una descompensació substancial.\nPer tot plegat, confirma que donen suport a l'ordenança per la necessitat de\ndisposar-ne i per la introducció de les modificacions a què s'ha referit, alhora que\nexpressa la preocupació que els causa la llei general de telecomunicacions, que al\nseu parer perjudica molt les entitats locals com a operadores de\ntelecomunicacions.\nS’aprova el dictamen en debat amb el vot en contra dels Srs. Gomà i Mestre i\nles Sres. Blasco, Sanz i Ribas.\nDistricte de Sants-Montjuïc\n9. Aprovar provisionalment, de conformitat amb l’article 66.3 de la Carta\nMunicipal de Barcelona, la Modificació del Pla General Metropolità en l’àmbit de la\nmuntanya de Montjuïc, d’iniciativa municipal, amb les modificacions respecte al\ndocument, aprovat inicialment per segona vegada, a què fa referència l’informe de\nla Direcció de Planejament; resoldre les al·legacions presentades en el tràmit\nd’informació pública de l’aprovació inicial, de conformitat amb l’informe emès per\nl’esmentada Direcció, de valoració de les al·legacions; informes, tots dos, que\nconsten a l’expedient i, a efectes de motivació, s’incorporen al present acord; i\ntrametre l’expedient a la Subcomissió d’Urbanisme de Barcelona per a la seva\naprovació definitiva.\nEl Sr. Vives, abans d'encetar el contingut del present punt de l'ordre del dia,\nagraeix explícitament a tots els grups municipals la seva intervenció, i\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nespecialment la feina que hi han dedicat Ricard Martínez i la regidora Assumpta\nEscarp, que els ha portat a comprendre la importància de fer els estudis sobre els\nbarris de l'entorn de la muntanya. Posa en valor, per tant, l'esperit col·laborador\nde tothom i les contribucions positives que han aportat a aquest punt.\nEntrant en el contingut de l’expedient, indica que l'objectiu de la modificació és\nla preservació de la muntanya de Montjuïc com a pulmó verd de la ciutat, i que\nesdevingui un indret de cultura i esport.\nTot seguit es refereix a què el model urbanístic que plantegen es concreta en\nl'establiment de condicions urbanístiques per desafectar el barri de La Satalia,\ngarantir la conservació de diverses àrees d'interès natural com ara els penyasegats, fomentar l'accessibilitat, minvar l'impacte del vehicle privat a la muntanya,\ni es refereix a l'actuació concreta de reducció del nombre de places d'aparcament.\nDiu que es fa un plantejament de gestió global del parc de la muntanya de\nMontjuïc i que s’ha creat com a òrgan de tutela el Consell Municipal de la Muntanya\nde Montjuïc; que es classifica la muntanya en diversos àmbits en funció dels usos;\ni que es regulen específicament els espais lliures i els equipaments, d'acord amb la\nsingularitat de cada instal·lació.\nConsidera, doncs, que avui fan un pas molt important, atès que Montjuïc és una\npeça fonamental per a la ciutat, per la qual cosa valora molt positivament el\nconsens que s'ha generat entorn d'aquest punt.\nLa Sra. Escarp, després d'agrair les paraules que li ha adreçat el Tinent\nd'Alcalde, manifesta que el seu Grup se sent, en bona part, responsable de l'impuls\ni contingut del document que avui aproven, ja que es va iniciar amb voluntat de\npermanència, partint de l'avaluació i el diagnòstic.\nDestaca la densitat d'equipaments que acumula la muntanya, així com de zona\nverda i espais de gran valor ambiental que s'havien de fer compatibles.\nObserva que el seu Grup no compartia la incorporació de La Satalia a la\nmuntanya de Montjuïc, tot i que en pro del consens van treballar perquè s'hi\nincorporés, amb el compromís del Tinent d'Alcalde que s'abordaria el treball\ncomplementari i l'estudi de l'encaix de la muntanya amb els barris que l'envolten,\namb problemàtiques molt diverses.\nEl Sr. Villagrasa, en nom del seu Grup, valora positivament la modificació de\nPGM, tot i que avança que optaran per abstenir-se, posicionament que justifica\nperquè el procés participatiu va néixer amb la finalitat concreta de redactar el Pla\nd'usos de la muntanya de Montjuïc, important per concretar i definir les activitats\nque s'hi poden fer, recuperant els usos familiars, culturals i esportius tradicionals\nde la muntanya; definir la relació de l'Anella Olímpica i el Castell amb la resta de\nl'entorn; implantar un pla de seguretat i prevenció específic per a la muntanya i els\nentorns; o definir els espais oberts per a la pràctica esportiva.\nTanmateix, fa notar que allò que finalment aproven és la qualificació d'usos del\nsòl, que no concreta quins usos s'hi poden donar.\nReferint-se a la modificació del PGM, destaca un seguit d'aspectes que el seu\nGrup considera importants, entre els quals la ubicació d'un equipament social, que\nel seu Grup proposava en una part de l'antic parc d'atraccions, i que el govern\nproposa en una ubicació alternativa que, d'entrada, no els sembla malament;\ntreure de la muntanya la Casa del Marroc atesa la indefinició del projecte; i\nconcretar la relació de Montjuïc amb els barris veïns com Can Clos, Poble-sec, Font\nde la Guatlla, la Marina i el Polvorí, atès que són els que pateixen tot el que\nsucceeix a la muntanya. En aquest sentit, assenyala que consideraven\nimprescindible la desafectació de La Satalia i acabar amb la inseguretat jurídica\ndels veïns, mentre que a partir d'ara cal parlar de la protecció d'aquest barri.\nIgualment, destaca la importància de millorar els equipaments i accessos al barri\ndel Polvorí, així com recuperar els camins naturals dels barris esmentats per\naccedir a la muntanya.\nDe tota manera, posa de manifest que l'únic que s'aconsegueix amb aquesta\naprovació és posar en ordre les qualificacions del sòl, sense entrar en profunditat\nen els usos, que és allò que realment afecta el dia a dia de la muntanya i dels\nbarris veïns.\nManifesta, per tant, que el seu Grup continua reclamant un pla d'usos de la\nmuntanya que defineixi clarament què se'n vol fer.\n\n39\n\n\f40\n\nGASETA MUNICIPAL DE BARCELONA\n\nNÚM. 1\n\nLa Sra. Blasco destaca que el document hereta la feina del mandat passat i el\nfet que introdueix modificacions interessants i significatives, moltes de les quals\nhan compartit de bon principi com ara la inclusió del barri de La Satalia a fi de\ntrobar solucions per a la desafectació, tot i que admet que haurien volgut un\ntractament específic per a cada barri que toca a la muntanya.\nIndica que una altra de les modificacions amb què coincidien d'entrada era la\ntransformació a zona verda del solar de l’antiga fàbrica tèxtil Riviere, un espai d'alt\nvalor ecològic.\nAltrament, indica que el motiu de les al·legacions que han presentat han estat\ndeterminades discrepàncies, tot i que es mostra satisfeta per l'acceptació de les\nseves propostes, especialment de les que hi van presentar en l'últim moment,\nentre les que destaca el manteniment de la qualificació d'ús tècnic de la Torre\nCalatrava i no pas l’ús cultural i administratiu que es proposava, atès que ho\nvaloraven com un precedent que obria la porta a què qualsevol espai tècnic de la\nciutat pogués rebre aquella qualificació simplement per les seves característiques\narquitectòniques.\nEs refereix, també, a l'acceptació de l'esmena referida a La Foixarda, que\nrecupera la qualificació de transformació a verd, de manera que permetrà la\nrenaturalització de l'antiga pedrera, que té un valor ambiental singular, i recorda,\nper acabar, que en comissió van avançar que votarien favorablement aquesta\nmodificació de PGM amb la condició que es fes un esforç de fer possible la total\nrenaturalització de La Foixarda.\nEl Sr. Portabella inicia la seva intervenció agraint la tasca del Sr. Martínez,\nespecialment durant el mandat anterior. Dit això, avança el vot favorable a la\nmodificació de PGM en l'àmbit de la muntanya de Montjuïc, atès que incorpora\nalguns aspectes que el seu Grup ha anat plantejant al llarg del temps i, finalment,\ntenen el convenciment que el projecte s'hi adequa.\nFa avinent, com ja ha dit la Sra. Blasco, que també consideraven que l'antena\nde comunicacions de telefonia havia de tenir una qualificació d'equipament tècnic;\naixí com el fet que defensaven la continuïtat del camp de rugbi de La Foixarda.\nQuant a la incorporació del barri de La Satalia, apunta que consideraven que havia\nde quedar fora de la modificació, malgrat que la seva inclusió no l'altera\nsubstancialment.\nTot seguit, es refereix a la ubicació inicialment programada a Montjuïc del\nCentre d'Acollida d'animals de companyia, per al seu Grup la millor opció, i que\nfinalment no s'hi instal·larà, i adverteix que cal començar a plantejar-ne una de\nnova aquest mateix mandat, i en tràmit d'urgència.\nS’aprova el dictamen en debat amb l’abstenció dels Srs. Fernández Díaz,\nMulleras, Villagrasa, Bolaños i Ramírez i les Sres. Esteller, Martín, Pajares i\nCasanova amb aquest nou redactat:\nAprovar provisionalment, de conformitat amb l’article 66.3 de la Carta Municipal\nde Barcelona, la Modificació del Pla General Metropolità en l’àmbit de la muntanya\nde Montjuïc, d’iniciativa municipal, amb les modificacions a què fa referència\nl’informe de la Direcció de Planejament de 8 d’octubre de 2013, i les que incorpora\nl’Addenda al document de l’aprovació provisional de novembre de 2013, a què fa\nreferència l’informe complementari de la mateixa Direcció emès en data 25 de\nnovembre de 2013; resoldre les al·legacions presentades en el tràmit d’informació\npública de l’aprovació inicial, de conformitat amb l’informe emès per l’esmentada\nDirecció, de valoració de les al·legacions; informes, tots, que consten a l’expedient\ni, a efectes de motivació, s’incorporen al present acord; facultar al Tercer Tinent\nd’Alcalde per donar conformitat al Text Refós i trametre’l a la Subcomissió\nd’Urbanisme de Barcelona per a la seva aprovació definitiva.\nc) Proposicions\nPART D’IMPULS I CONTROL\na) Proposicions / declaracions de grup\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal Socialista\nPp1. El Plenari del Consell Municipal acorda: Que el govern de la ciutat estudiï\nl'impacte i la viabilitat d'atorgar una renda garantida de ciutadania fins a què el\nParlament de Catalunya aprovi la nova Llei sobre la Renda Mínima d'Inserció. Que\nen el termini de sis mesos ho presenti en el Plenari del Consell Municipal de\nl'Ajuntament de Barcelona.\nEl Sr. Martí Grau presenta la proposició formulada pel seu Grup referint-se al fet\nque a Barcelona creix d'una manera imparable la desigualtat, no només fruit de la\ncrisi, sinó també del sistema econòmic actual, que genera que la distància entre\nrics i pobres esdevingui cada vegada més gran.\nIndica que les dades d'atur a la ciutat palesen que més de cent mil persones hi\nestan; que la pobresa, tal i com reflectia la darrera enquesta metropolitana de\ncondicions de vida, afecta tres-centes vint-i-vuit mil persones i que l'atur de llarga\ndurada creix més d'un 10% d'un any per l'altre. En aquest context, es refereix a\nl'apreciació de les entitats que van concórrer al Congrés del Tercer Sector, i és que\nestan desbordades davant l'allau de demandes socials; i adverteix que hi ha\nfenòmens esfereïdors com els casos detectats de malnutrició infantil, que situen la\nciutat en una situació certament complicada.\nPosa de manifest que, amb aquest estat de coses, el sistema de serveis socials\nque durant anys ha donat resposta a les necessitats de la població dóna signes\nincontestables que no acaba de respondre a totes les que han sorgit a l'actualitat;\nobserva que cada vegada s'han d'obrir nous fronts, com ara les beques menjador o\nla pobresa energètica, intentant que l'esquema amb què havien funcionat en una\nsocietat en creixement durant molts anys doni resposta a les noves necessitats\nsocials, cosa que ha quedat ben clar que no acaba de funcionar.\nEn aquest sentit, fa avinent que l'article 24.3 de l'Estatut estableix la renda\nmínima garantida com una eina per donar resposta a aquestes noves necessitats\nsocials; la renda garantida de ciutadania hi es considerada un dret universal de\ntota la ciutadania de Catalunya, i no està condicionada a disponibilitat\npressupostària i, per tant, respon a dret subjectiu, de caràcter individual i vinculat\na la situació econòmica de cadascú i del seu entorn familiar. Puntualitza que la\nprestació econòmica pot tenir caràcter suplementari en funció de la resta\nd'ingressos de la persona o de la unitat familiar.\nConsideren, per tant, que aquesta eina és la millor resposta, que genera\nconsens ampli entre els experts; unifica en una de sola les prestacions socials,\ncontribueix a la dignificació de la persona que necessita el suport de l'estat en\nsituacions desfavorables, i també ho recomanen el Síndic de Greuges de Catalunya\ni la Síndica de Barcelona.\nObserva que a Barcelona té una importància rellevant la desestructuració social\nque viuen i pateixen moltes famílies i barris de la ciutat, per aquest motiu\nproposen que s'estudiï aplicar aquesta eina, tot i que són conscients que és\nresponsabilitat de la Generalitat i que no l'exerceix. Saben, però, que Barcelona\nsempre ha fet el do de pit en aquest casos, sent capaç d'obrir camins que,\ndesprés, han seguit altres administracions públiques.\nAixí doncs, consideren que es pot estudiar i, tal i com demanen, que es presenti\nen sis mesos un informe en aquest Plenari sobre l'impacte de la renda garantida de\nciutadania a Barcelona, i de quina manera i per quins camins es podria impulsar; i\nque, una vegada fet l'estudi, no es tanqui la possibilitat que aquest ajuntament\nmarqui la pauta per a la implantació d'aquest instrument que, de ben segur,\nacabarà sent l'element central d'un nou model de serveis i d'atenció social a les\npersones en un context de gran desigualtat com l'actual.\nLa Sra. Martín afirma que el seu Grup és plenament conscient de la situació\ncrítica per la qual passen molts barcelonins que, massa sovint, no poden atendre\nles seves necessitats bàsiques, entre les quals l'habitatge i les despeses essencials\nper mantenir una vida digna. En conseqüència, manifesta que les seves propostes\nen aquest Plenari han estat, en el mandat anterior i des del primer moment del\npresent, encaminades a millorar la política social per donar cobertura suficient a\nles demandes d'ajuda de qualsevol persona que ho necessités. En aquesta línia,\n\n41\n\n\f42\n\nGASETA MUNICIPAL DE BARCELONA\n\nNÚM. 1\n\nrecorda que en la darrera sessió de la comissió de Qualitat de Vida, Igualtat,\nJoventut i Esports van demanar la revisió i l'actualització per part de la Generalitat\nde la cartera de serveis socials, perquè la consideren desfasada i que no s'adapta a\nles circumstàncies actuals i que tampoc no dóna resposta a les necessitats de les\npersones més vulnerables.\nRecorda, en aquest sentit, els acords assolits pel govern municipal amb la\nconcurrència del Grup del PP, que han permès els dos darrers anys un increment\nde les partides socials de vint-i-vuit milions d'euros, esmerçats en ajudes tan\nimportants com ara la creació d'un fons de contingència social dotat amb més de\ndos milions d'euros, l'increment de tres milions per al pagament de beques\nmenjador, o un milió d'euros per incrementar les ajudes d'emergència social a les\nfamílies per fer front al pagament de l'habitatge, l'aigua, la llum, el transport o els\nllibres escolars, entre altres partides que componen l'increment de vint-i-vuit\nmilions d'euros.\nAbans d'entrar a valorar la proposició, remarca que si avui novament parlen\nd'aquest instrument és a conseqüència que el govern no ha estat capaç de\npresentar, durant els tres anys que porta al capdavant de la Generalitat, una renda\nmínima d'inserció que satisfaci les demandes reals de la ciutadania amb menys\nrecursos, tot i que va ser un compromís que va adquirir amb el PP en pactar els\npressupostos el primer any de govern.\nAdverteix que l'actual llei de la renda mínima no és l'adequada i, per tant, cal\nuna revisió del model i un canvi de paradigma; una transformació no només\neconòmica, sinó vinculada a itineraris per a la inserció social i laboral.\nQuant al contingut de la proposició, creuen que la urgència de la situació social\ndemana mesures més ràpides, no pas fer un estudi d'impacte previ amb un termini\nde sis mesos, sinó que cal donar resposta amb instruments existents i que s'han\nd'aplicar amb immediatesa.\nManifesta que, tot i que creuen que la solució ha de venir amb l'aprovació de la\nnova llei de la renda mínima d'inserció de la Generalitat, acompanyada de recursos\neconòmics adients, no tenen cap inconvenient a votar favorablement la proposició,\nmalgrat que consideren que caldria aprofitar l'estudi que demana per endreçar el\nmapa de les prestacions econòmiques, actualitzant-ne els barems, així com\noptimitzar tots els recursos disponibles.\nEl Sr. Gomà expressa, d'entrada, el suport del seu Grup a la proposició.\nSeguidament es refereix a què han construït un estat de benestar que s'ha recolzat\nmés en els serveis que no pas en les transferències com a mecanisme de garantia\nde rendes i de lluita contra la pobresa. Observa que no és fins a la dècada dels\nnoranta que es comencen a posar en marxa les pensions no contributives, i que el\nconjunt de comunitats autònomes comencen a desenvolupar programes de rendes\nmínimes d'inserció. Concreta que a Catalunya, a principis del noranta, es posa el\nmarxa el programa Pirmi, que es consolida amb la llei del 1997, amb un procés\nd'enfortiment molt destacable entre els anys 2003 i el 2011, període en què es\ndota la llei amb un increment important de recursos i es garanteixen els\nmecanismes d'accés.\nNo obstant això, recorda que tot plegat s'estronca l'estiu del 2011, quan es\nprodueix una estratègia per part del govern de la Generalitat que, d'una banda,\nendureix radicalment els requisits d'accés a la renda mínima d'inserció, cosa que\nprovoca una retallada substancial dels recursos i que es fa en un marc\nd'estigmatització i culpabilització indiscriminada de les persones en situació de\npobresa i que, finalment, intenta demolir el dret d'accés a la renda mínima\nd'inserció. Remaca que fins i tot el Consell de garanties estatutàries adverteix el\ngovern de la Generalitat que no pot suprimir el dret, atès que estava en vigor\nl'Estatut, que en el seu capítol de drets i de deures, en l'article 24.3, estableix el\ndret a percebre una renda mínima per garantir el dret a l'existència per sobre dels\nnivells de suficiència.\nPosa de manifest que l'impacte de les retallades de la Generalitat en la renda\nmínima ha repercutit en vint-i-cinc mil persones en tot el país; així, entre el 2009 i\nel 2010, a Barcelona es van concedir 1.131 noves rendes mínimes d'inserció, que\nentre el 2011 i el 2012 van disminuir a 228. Igualment, assenyala que si en el\nprimer pla d'inclusió del 2005 hi havia 3.600 persones que percebien la renda\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmínima a Barcelona, aquesta xifra va arribar a principis del 2011 a 7.600, i amb la\nretallada posterior per part de la Generalitat, s'ha passat a 5.200; valorant-ho en\ntermes pressupostaris, indica que l'exercici passat es va retallar el capítol de renda\nmínima per a Barcelona de cinc milions, justament en els moments més durs de la\ncrisi en què s'han eixamplat els riscos de l'exclusió social.\nPer tot plegat consideren essencial la resposta social, com ara la Iniciativa\nLegislativa Popular (ILP) a favor de la renda garantida de ciutadania, que va més\nenllà de la renda mínima d'inserció. Creuen, per tant, que és essencial que el\nParlament de Catalunya admeti a tràmit i aprovi aquesta ILP, ja que serà la millor\nmanera que aquesta renda es converteixi en un component estructural del sistema\nde benestar; avisa, també, que és molt important que Barcelona hi tingui un paper\nde lideratge, i que n’avaluï l'impacte a la ciutat, esdevenint punta de llança en\nl'establiment de programes de lluita contra la pobresa que passin pel suport decidit\ni un paper proactiu quant a la renda garantida de ciutadania.\nEl Sr. Laporta se suma, al seu torn, als posicionaments favorables a la\nproposició, bàsicament perquè es tracta de fer un estudi de l'impacte i de la\nviabilitat de la renda garantida de ciutadania.\nDe tota manera, apunta un seguit d'observacions, la primera de les quals que la\nrenda garantida de ciutadania és una ILP que entrarà properament al Parlament de\nCatalunya, i amb la qual estan conceptualment d'acord perquè consideren que\nqualsevol persona té dret a una renda mínima que li permeti subsistir amb certa\ndignitat. Diu, però, que són conscients que això representa per a la Generalitat un\nmuntant de dos mil milions d’euros que, ara com ara, no té. Altrament, observa\nque actualment existeix la renda mínima d'inserció, a la qual el darrer exercici es\nvan destinar 130 milions d'euros, i que s'ha incrementat de 43 milions per a\nl'exercici del 2014 gràcies a l'acord entre ERC i CiU.\nDit això, remarca que les polítiques públiques tenen l'obligació d'assistir la\nciutadania en situacions d'emergència social com l'actual, tot i que les actuacions\nassistencials no es poden perpetuar, sinó que han de tenir l'objectiu que l'individu\nesdevingui protagonista del seu procés de canvi; així doncs, assenyala que la\ndiferència entre la renda mínima d'inserció i la renda garantida de ciutadania rau\njustament en què la primera contempla programes d'inserció laboral.\nNo obstant això, coincideixen que cal adoptar mesures d'urgència per pal·liar la\nprecarietat econòmica de moltes persones i, en aquest cas, la renda garantida de\nciutadania és el camí per liquidar la pobresa, acompanyada, però, amb respostes\npolítiques i socials transformadores, que combatin els problemes estructurals de la\npobresa i que impulsin estratègies per actuar contra les causes i les condicions que\nla generen; en definitiva, insisteix que cal anar cap a un model preventiu més que\nno pas a un model assistencial.\nSeguidament, xifra en 875 milions d’euros el pressupost necessari per atorgar\nuna renda mínima a totes les persones aturades que hi ha a la ciutat, i entén que\nl'estudi requerit no estarà molt allunyat de la xifra que acaba d'expressar.\nLa Sra. Fandos avança el vot favorable del govern a la proposició ja que\nconsidera que l'ajuntament de Barcelona, com a capital del país i referent en\npolítiques socials, ha de tenir totes les dades per poder fer valoracions correctes de\nla viabilitat del projecte d'establiment de renda garantida ciutadana.\nObserva que implementar aquesta renda no és ni ha de ser competència de\nl'Ajuntament, però admet que cal fer un estudi per avaluar què significaria i\nvalorar-ne les conclusions.\nTanmateix, confirma que mentre es fa l'estudi, no romandran de braços plegats,\nsinó que treballaran com fan cada dia, tal i com palesa el fet que s'han ampliat\npartides als centres de serveis socials i que es creen més serveis i més ajuts, que\nil·lustra amb els increments de les prestacions econòmiques en ajuts d'inclusió\nque, quan encara no s'ha tancat l'exercici, ja han estat notablement superiors als\nde l'any anterior; així, si el 2012 van atorgar 15.679 ajuts, fins a l'octubre\nd'enguany en porten 19.919, i tancaran l'any superant de llarg un 30 o 40% més\nque l'any passat.\nQuant als imports, assenyala que si l'any passat van dedicar a ajuts d'inclusió\n3.135.000 euros, enguany ja porten gastats més quatre milions, cosa que significa\nun 31% més. Confirma, igualment, que la xifra s'incrementarà el 2014.\n\n43\n\n\f44\n\nGASETA MUNICIPAL DE BARCELONA\n\nNÚM. 1\n\nAfegeix que, sense intenció de contradir la totalitat de la intervenció del Sr.\nGomà, entén que les coses s'han d'expressar amb realisme, i valorar que el\npressupost d'enguany del Parlament de Catalunya hi ha un increment de 43\nmilions d'euros per a la renda mínima d'inserció, la quantitat més alta d'ençà que\nes va crear el programa. Diu que és conscient, però, que segurament no serà\nsuficient, però que es tracta dels números reals.\nEl Sr. Martí Grau enceta el torn de rèplica agraint el vot favorable dels grups\nmunicipals, cosa que demostra que existeixen possibilitats per al consens.\nObserva, però, que l'assumpte que el genera no és una mesura més, sinó que es\nbasa en el coneixement que la situació econòmica i social de Barcelona exigeix\npolítiques diferents, i demana un canvi d'arquitectura dels models amb què es va\nconstruir l'estat del benestar a mitjan segle XX a Europa.\nEn aquesta cas, destaca que la renda garantida de ciutadania il·lustra un canvi\nen aquesta direcció: el canvi de l'assistencialisme als drets. Entén que si Barcelona\nfos capaç de fer passes decidides cap a aquesta direcció, realment la gestió al\ncapdavant de l'Àrea de Benestar Social tindria una significació rellevant des d'una\nperspectiva política i d'estratègia.\nRecalca, doncs, que allò demanen són actuacions de fons que el govern\nmunicipal ha estat incapaç d'endegar.\nEs refereix a què en l'enquesta metropolitana de condicions de vida apareix una\ndada que denota que el model actual no funciona, i és que les transferències de\nrendes que fa l'estat són majoritàriament contributives –atur i pensions–, i tal com\ndeia el Sr. Gomà, les no contributives es van incorporar a partir de la Pirmi i ara\namb la renda mínima d'inserció. En analitzar les dades, es constata que les\ntransferències de renda de l'estat a les administracions públiques generen més\ndesigualtat en comptes de cohesió social.\nAdverteix que s'està capgirant l'estructura socioeconòmica de la societat i, per\ntant, cal inventar sistemes i polítiques diferents que tenen un consens indiscutible\nentre la societat tal i com demostra, per exemple, la ILP.\nAl Sr. Laporta li adverteix que un estudi no es pot improvisar, i entén que les\nxifres que ha donat no es corresponen a la realitat. Es ratifica, doncs, que cal\nanalitzar i estudiar de quina manera es podria començar a impulsar a Barcelona la\nrenda garantida de ciutadania, encara que fos amb el lideratge de l'Ajuntament,\nmalgrat sigui competència de la Generalitat.\nInsisteix que es tracta d'una qüestió de recursos, però sobretot de capgirar la\nlògica assistencial dels serveis socials per una basada en els drets.\nEl Sr. Gomà replica a la Sra. Fandos que ha fet una intervenció pensant en les\npersones vulnerables de la ciutat.\nAprofita per reconèixer que té un espai d'acord amb la Tinent d’Alcalde, i li\nreconeix un esforç quant a les transferències econòmiques; no obstant això, també\nés conscient que mantenen discrepàncies profundes pel que fa a la renda mínima\nd'inserció, i remarca que el pressupost de la Generalitat per al 2014 permet\nrecuperar només la meitat de la retallada.\nFinalment, destaca que a Catalunya s'han destinat sis mil milions d'euros a\nrescatar els bancs, però, contràriament, no s'han pogut destinar dos milions a\nrescatar les persones més pobres.\nEl Sr. Laporta puntualitza que no té cap intenció de fer l'estudi per endavant,\nperò precisa que si es fa el càlcul tenint en compte el nombre de persones\naturades, i que les bases de la ILP de la renda garantida permet atorgar-la a\npersones que estan cobrant una prestació d'atur, el càlcul és el que ha expressat.\nLa Sra. Fandos addueix que les coses es poden valorar des de perspectives\ndiferents, i fa notar al Sr. Martí Grau que quan el seu Grup fa propostes exemptes\nde partidisme i demagògia, el govern municipal els dóna suport.\nConclou que l'enquesta a què es refereix el regidor és del 2011, per tant, de\nquan la seva formació governava la ciutat.\nFinalment, precisa que el Sr. Laporta no s'ha tret les xifres de la màniga, sinó\nque pertanyen a un estudi del Departament de Benestar Social per a tot\nCatalunya, i afirma que estan disposats a fer-lo per a Barcelona només.\nS’aprova, per unanimitat, la proposició / declaració de grup en debat amb el text\ntransaccionat següent:\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Consell Plenari de l’Ajuntament de Barcelona acorda: Que el govern de la\nciutat estudiï l’impacte i la viabilitat d’atorgar una renda garantida de ciutadania\nfins que sigui aprovada pel Parlament de Catalunya. Que en el termini de sis\nmesos ho presenti en el Consell Plenari de l’Ajuntament de Barcelona. Que el\npresent acord sigui notificat a la Mesa del Parlament, als diferents grups\nparlamentaris així com, al Departament de Benestar Social i Família.\nDel Grup Municipal d’Iniciativa per Catalunya Verds-EUiA\nPp2. El Plenari del Consell Municipal acorda instar al govern municipal a: 1.\nConstruir, al llarg dels anys 2014 i 2015, 18 noves escoles bressol municipals amb\nl'objectiu de dotar a la ciutat de 1500 noves places de titularitat pública i així\naconseguir cobrir un 25% de la demanda no atesa en aquest curs 2013-2014. 2.\nRealitzar una inversió de 45 milions d'euros durant els anys 2014 i 2015 per\naconseguir aquest objectiu. 3. Distribuir per districtes aquestes 18 noves escoles\nbressol municipals de la forma següent: una a Ciutat Vella, tres a l'Eixample, tres a\nSants-Montjuïc, una a Les Corts, una a Sarrià-Sant Gervasi, tres a Gràcia, dos a\nHorta-Guinardó, una a Nou Barris, una a Sant Andreu i dues a Sant Martí.\nEl Sr. Gomà, que presenta la proposició, assenyala que Barcelona ha estat\nhistòricament un referent en l’àmbit educatiu, amb una xarxa pública de qualitat,\ninnovadora, i l’aposta per un projecte educatiu de ciutat; una Barcelona educadora\nen totes les seves dimensions, als barris, en el lleure, en les entitats i a les\nfamílies. Constata que han posat les polítiques educatives al centre del model de\nciutat; l’educació com a model definitori del projecte de cohesió social; una ciutat\non l’educació ha estat prioritària i de proximitat, amb una gran implicació\nmunicipal. Fa avinent que, en aquest context, l’educació infantil de 0 a 3 anys ha\ntingut un paper clau arran del convenciment que es tracta d’una etapa bàsica per\nal desenvolupament dels infants; una reflexió, aquesta, que a Barcelona ha estat\ntraduïda en polítiques públiques que es palesen en 95 escoles bressol repartides\npels barris de la ciutat i una gran implicació per part de la comunitat educativa.\nTanmateix, posa de manifest que la situació que acaba de descriure s’altera\nd’ençà de fa dos anys; d’una banda, per un conjunt de decisions unilaterals del\ngovern que generen la degradació del model, comporten la massificació de les\naules de 0-3 anys, i la reducció del suport educatiu; la privatització de la gestió i,\nen conseqüència, la introducció d’una xarxa doble. D’altra banda, arran del\nconflicte obert amb la comunitat educativa que el govern no ha estat capaç de\ngestionar democràticament, com ara ha fet amb el cop de porta burocràtic a la\niniciativa ciutadana del 0-3.\nDestaca que han debatut sobre aquestes qüestions a bastament i, per tant,\nentén que ara no és moment d’aprofundir-hi, sinó que es vol referir al fet que\nenguany gairebé cinc mil sis-cents infants no han pogut estar escolaritzats en la\nxarxa pública i, per tant, s’ha produït un dèficit real de places que ha exclòs moltes\nfamílies, situació a la qual se suma que per primera vegada en molts anys\nl’Ajuntament no ha creat ni una sola plaça pública nova d’escola bressol, de\nmanera que el curs 2013-2014 s’ha iniciat exactament amb el mateix nombre de\nplaces que el curs anterior.\nEntén que això no s’ha d’atribuir a la manca de capacitat inversora, perquè\naquest ajuntament en té, sinó a la decisió política de frenar la dinàmica d’inversió\nen educació infantil.\nJustifica aquesta proposició, doncs, com una invitació a superar aquesta frenada\ni a recuperar la inversió en la franja de 0-3 anys.\nRecorda, en aquest sentit, que entre el 2008 i el 2011 es va desenvolupar un pla\nde construcció de 36 escoles bressol, que van suposar entorn de 2.600 places i una\ninversió aproximada de 84 milions d’euros, de manera que ara els proposen\nrecuperar aquest ritme d’inversió i que s’hauria de traduir en la construcció de 18\nescoles bressol al llarg dels dos anys vinents amb l’objectiu de dotar la ciutat amb\n1.500 places públiques noves.\nQualifica de rellevants aquestes xifres i destaca que expressen voluntat política i\nl’aposta per un determinat model; unes xifres assumibles econòmicament i plenes\n\n45\n\n\f46\n\nGASETA MUNICIPAL DE BARCELONA\n\nNÚM. 1\n\nde responsabilitat i de sentit comú. Així, justifica que 1.500 places noves cobreixen\nel 25% de la demanda no atesa, cosa que demostra que no demanen cap\nimpossible com ara solucionar d'un sol cop el dèficit d'oferta.\nPel que fa a la inversió, assenyala que són 45 milions d'euros en dos anys, cosa\nque suposa un 5% anual de la capacitat inversora de l'Ajuntament, un percentatge\nfactible i que es pot tirar endavant si hi ha voluntat política.\nFinalment, observa que l'educació infantil és, més que qualsevol altra etapa,\neducació de proximitat; les escoles bressol, a banda d'espais educatius, són espais\nde barri, de creació de ciutadania i convivència; són, per tant, un bé comú.\nAdverteix, però, que actualment hi ha barris de la ciutat amb uns percentatges\nd'exclusió educativa en aquesta franja d'edat que no són acceptables i, per tant,\ns'haurien d'activar a curt termini polítiques públiques per reduir-los dràsticament.\nPosa com a exemple que al districte de l'Eixample hi ha un 67% de demanda no\natesa, i un dèficit de 1.425 places; a Gràcia un 48% de famílies excloses i un\ndèficit de 557 places; i a Sants un 40% d'infants sense plaça.\nEs ratifica, doncs, en el parer que la situació és insostenible, però resoluble i, en\naquest sentit, la proposta que avui presenten combina els criteris de no deixar fora\ncap Districte i de prioritzar aquells on les necessitats són més grans. En\nconseqüència, proposen nou escoles bressol repartides entre els districtes de\nl'Eixample, Sants i Gràcia, dues a Horta-Guinardó i a Sant Martí i una a cadascun\nde la resta de districtes.\nPer acabar, es reafirma en què es tracta d'una proposta d'equitat, reequilibri i\nproximitat per recuperar el ritme inversor de la ciutat i dotar tots els barris de la\nciutat de places suficients perquè no hi hagi demanda desatesa i exclusió educativa\npública en la franja de 0 a 3 anys.\nLa Sra. Andrés es refereix a la signatura del conveni, el novembre de 2008, de\ncol·laboració entre la Generalitat i aquest ajuntament amb una vigència del 2009 al\n2012 per crear 2.531 places d'escola bressol de titularitat municipal. Afegeix que\nen les sessions de Comissió de Govern del 17 d'octubre de 2012 i de 13 de febrer\nde 2013 es va acordar una addenda al conveni esmentat, per la qual se'n\nmodificava la vigència fins al 31 de desembre de 2014 i, també, en modificava el\nnombre de places, que passaven a ser 2.369, i rebaixava la subvenció de la\nGeneralitat, inicialment de 25 milions, a 14 milions d'euros.\nFa notar que l'addenda suposa, per tant, la renúncia expressa d'aquest\najuntament a construir més escoles bressos cofinançades amb la Generalitat, i es\nconstata que l'únic creixement en aquest àmbit ha estat l'augment de la ràtio a les\naules, que ara estan al màxim de capacitat.\nAssenyala que la falta de model ha fet que aquest curs la demanda atesa només\nhagi augmentat d'un 0,51%, en comptes del 25% de demanda atesa que resultava\nde la posada en marxa de les 95 escoles bressol municipals.\nFa avinent que a l'inici d'aquest mandat, el regidor d'Educació qüestionava el\nmapa d'escoles bressol municipals del govern anterior, i es va comprometre a ferne un de nou ajustat a les necessitats reals de la ciutat, abordant-les amb places\npúbliques i privades. No obstant això, ja han transcorregut dos anys i mig de\nmandat i encara no disposen d'aquell mapa, ni de les solucions a les necessitats.\nAltrament, confirma que el seu Grup ha fet aquesta feina de detecció de\nnecessitats i demanda no atesa, que va presentar als PAD, proposant la\nconstrucció de noves escoles bressol.\nObserva, en aquest sentit, que les escoles bressol que proposa aquesta iniciativa\ndel Grup d'ICV-EUiA són una part de les que proposaven i, per tant, avança el\nsuport del seu Grup.\nLa Sra. Pajares recorda que el seu Grup sempre ha defensat la creació de places\nd'escola bressol per donar resposta a les famílies; entén que tots estan d'acord\nque aquest debat va molt més enllà del concepte d'escolarització, i que té a veure\ntambé amb la conciliació de la vida laboral, personal i familiar. Consideren, per\ntant, que cal fer un pas endavant atès que el model que ha regit fins ara s'ha\nrevelat insuficient; en aquest sentit, creu que les xifres parlen per elles mateixes:\nmés del 40% de les famílies es queden sense plaça.\nAfegeix que el balanç fins ara de les polítiques municipals pel que fa a les\nescoles bressol ha estat un fracàs. Altrament, entén que coneixen les fórmules\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncom ara la concertació de places amb escoles bressol privades, atès que a l'hora\nde la veritat allò que realment importa a les famílies és l'atenció i l'educació que\nreben els infants, i no pas qui és propietari de l'equipament. Remarca, a més, que\nes tracta de places existents, que eviten haver de construir equipaments de nova\nplanta i, per tant, es guanya temps i estalvi.\nDit això, afirma que es tracta d'una fórmula perfectament compatible amb\nl'escola bressol de titularitat municipal, afirmació que justifica amb què fa més d'un\nany el seu Grup va presentar una proposta a la comissió de Cultura, Coneixement,\nCreativitat i Innovació aprovada amb el vot del Grup Socialista, en què demanaven\nla construcció d'escoles bressol pendents en districtes on fos possible l'establiment\nde convenis amb escoles bressol privades.\nSeguidament, aprofita per reclamar al Sr. Ardanuy el compliment dels\ncompromisos i, per tant, que posi en marxa d'una vegada la col·laboració amb\nescoles bressol privades, atès que ara com ara les partides estan congelades;\nrecorda, en aquest sentit, que en el pressupost de 2012 el Grup del PP va pactar\namb el govern municipal la creació de mil noves places de titularitat pública\nmitjançant concert o conveni amb centres privats.\nFet aquest incís, fa avinent que consideren que la construcció d'escoles bressol\nsense planejament ni projecció de futur, com va fer el Grup del Sr. Gomà durant\nels anys que va governar, no és la solució, ja que després passa que hi ha\nDistrictes amb sobreocupació i, en altres, hi ha places buides, concretament en set\ndels deu districtes de la ciutat, justament en aquells on el Grup d'ICV-EUiA proposa\naixecar escoles noves.\nEn conseqüència, avança que el seu Grup ha presentat un seguit de preguntes\nper obtenir informació sobre l'execució del pla d'escoles bressol 2007-2011.\nConsideren que el context econòmic i social de la ciutat ha canviat d'ençà de\nl'aprovació d'aquest pla i, per tant, creuen que cal buscar altres solucions al dèficit\nd'escoles bressol públiques; assenyala, doncs, que el seu Grup aposta per\npolítiques racionals i coherents i, partint d'aquesta premissa, avança que votaran\nen contra de la proposició.\nEl Sr. Portabella avança que el seu Grup votarà a favor de la proposició perquè\nestan a favor de la construcció de deu escoles bressol municipals que signifiquin un\nincrement de 1.500 places. Entenen, tal com apuntava el Sr. Gomà, que l’etapa de\n0-3 anys és un període, com constata el terreny de la neurobiologia, essencial en\nl'estructuració del cervell i, per tant, de la capacitat cognoscitiva en etapes\nposteriors. En conseqüència, ratifica la necessitat d'oferta pública per atendre\nprogressivament totes les necessitats de la ciutat.\nAprofita per recordar que, a més d'estar d'acord amb la demanda de la\nproposició, el seu Grup voldria la recuperació de la sisena hora a totes les escoles\nde la ciutat que l'han eliminada; voldrien una rebaixa de les ràtios dels centres\nescolars i, per tant, estarien d'acord amb la construcció de les escoles per als\ncentres que actualment estan en barracons, com els CEIP Univers, La Maquinista,\nEncants o Can Fabra, per citar-ne només alguns. Afegeix que també són favorables\nal compliment del pla d'equipaments educatius de Barcelona 2008-2011, pactat\nentre el govern municipal i la Generalitat, i que incloïa els IES Anglesola, Vallcarca,\nFabra i Coats o Angeleta Ferrer.\nQuant al segon punt de la proposició, que es refereix a la inversió de 45 milions\nd'euros, addueix que per fer-la caldrà un pressupost que ho permeti, cosa que,\natès el debat que han mantingut fa una estona, entén que el Grup d'ICV-EUiA\nhauria d'haver reclamant que s’hi plasmés, i que hauria comptat amb el suport\nincondicional d'UpB.\nEl Sr. Ardanuy observa que la proposició els permet, d'una banda, tornar a\nparlar d'escoles bressol i posar en valor la feina que s'està fent en aquest terreny i,\nd'altra banda, demostrar la seva sorpresa per la visió que expressa el portaveu del\nGrup d'ICV-EUiA que, tot i que assegura que el considera un assumpte cabdal, no\nl'ha proposat com a un dels aspectes a negociar en els pressupostos de la ciutat.\nConclou, per tant, que la visió del Grup proposant és d'escenificació de cara al\nseu electorat, i entén que és així justament perquè la formació del Sr. Gomà ha\nformat part del govern de la ciutat, i ha estat coresponsable d'un seguit de\npolítiques de les quals se'n vanta i que pretén que es tornin a repetir.\n\n47\n\n\f48\n\nGASETA MUNICIPAL DE BARCELONA\n\nNÚM. 1\n\nReplica que el govern municipal no té intenció de fer-ho; que no assegurarà que\nes construirà un nombre determinat d'escoles bressol i, per tant, unes places\ndeterminades i, posteriorment, ho farà pagar al govern que el substitueixi, actitud\nque titlla de manca de responsabilitat extraordinària.\nConsidera que si el Grup d'ICV-EUiA no hagués governat mai podria actuar\nd'aquesta manera, podria entendre els seus arguments; altrament, aquest Grup és\ncoresponsable de la situació amb què s'ha trobat i ha hagut de gestionar el govern\nactual d'ençà del 2011.\nRecorda al Sr. Gomà que l'actual govern ha posat en marxa tres mil places\nd'escola bressol, i li demana que en visiti alguna, també les de gestió indirecta,\natès que, tal i com està la situació, no ho poden fer pas d'una altra manera.\nRecalca que allò que compta és que han posat en servei tres mil places.\nA la Sra. Andrés li confirma que el seu compromís es plasma en el PAM, que li\nrecorda que el seu Grup va votar, i que totes les esmenes que hi va presentar pel\nque fa als aspectes educatius hi van ser incorporades i les estan complint. Recorda\nque van demanar sis escoles bressol, de les quals ja se n'han fet tres i les altres\ntres estaran fetes a final de mandat.\nConsidera, per tant, que aquest Grup demostra falta de coherència, i un cert\nseguidisme, en votar avui a favor d'aquesta iniciativa del Grup d'ICV-EUiA.\nAdmet que el Grup del PSC, en el govern estant, va aplicar una opció estratègica\nper fer escoles bressol, però a partir del 2010 van oblidar les escoles d'educació\ninfantil, de primària, d'adults i d'educació especial i no van moure un dit pel seu\nmanteniment, millora o ampliació. Assegura que el govern municipal no actuarà\naixí, i a més de les sis escoles bressol noves que tenen previstes aquest mandat,\nfaran reformes, ampliacions i millores per posar al dia les escoles sota\nresponsabilitat municipal i que ratifica que l'anterior govern va abandonar.\nDemana coherència, doncs, i si allò que pretenen és que s'inverteixin 45 milions\nd'euros en escoles bressol, entén que haurien de votar a favor del pressupost i\nnegociar-los.\nEl Sr. Gomà, en primer lloc, agraeix el vot favorable dels grups del PSC i d'UpB,\ni posa en relleu que, novament, han pogut assistir al tancament de files de CiU i\ndel PP, que altra vegada giren l'esquena a l'educació de la franja 0-3 a la ciutat.\nDestaca tot seguit que en les alternatives que han plantejat al pressupost, hi ha\nun increment de 39 milions d'euros d'inversió, i sempre han posat les escoles\nbressol com la màxima prioritat d'aquesta inversió juntament amb altres\nequipaments socials; una posició que entén que és perfectament coherent amb la\nxifra d'inversió de 45 milions d'euros en dos anys, que donaria l'escreix d'inversió\nque consideren que hauria d'haver estat contemplat en el pressupost.\nDiu que constata novament que amb el Sr. Ardanuy no s'hi pot establir un debat\nde política educativa, atès que més que com a regidor d'educació actua com un\nadministrador d'escoles, sense aplicar cap idea de caire pedagògic que fonamenti\nles seves decisions de reducció del suport educatiu en l'etapa 0-3, de la\nmassificació de les aules i trencar el model únic de gestió directa, que s'ha revelat\ncom un èxit i que ha situat Barcelona com a referència en el món.\nAfegeix, quant a la impossibilitat de contractació directa que al·lega el regidor,\nque la Sra. Fandos ho està fent en l'àrea de la seva responsabilitat, que contracta\ndirectament educadors i educadores socials per als centres de serveis socials.\nInsisteix que allò que cal és voluntat política per fer-ho.\nEn referència a l'acord demostrat per CiU i el PP en la política de l'educació 0-3,\nobserva que el Grup del PP, tanmateix, manté el seu model radicalment antagònic\nal d'ICV-EUiA; i diu que creu sincerament que no hi ha cap alternativa de qualitat,\nara com ara, per generar dues mil sis-centes places en quatre anys en escoles\nbressol a Barcelona, tal i com es va fer en el mandat passat.\nAssenyala que CiU s'ha vist obligada a fer marxa enrere, no pas per convicció,\nsinó per la pressió de la comunitat educativa que ha sabut defensar la qualitat i la\nintegritat del model 0-3, fins i tot en condicions molt adverses. Fa avinent al Sr.\nArdanuy que hi ha moltes maneres d'incrementar l'escolarització en aquesta etapa,\nuna és massificant aules i degradant la qualitat de l'ensenyament, i una altra fent\nescoles bressol noves de qualitat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nObserva que durant el mandat el govern haurà fet, a tot estirar, tres escoles de\nplanificació nova, atès que de les sis que parlen, tres ja estaven planificades;\nrecorda que durant el mandat passat se'n van fer trenta-sis.\nEntén, en definitiva, que aquesta proposició pretenia que es dotés d'un nou\nimpuls el model Barcelona 0-3, però lamentablement tornen a obtenir una\nnegativa. Per tant, pregunta al Sr. Ardanuy si realment és conscient que la\nnegativa no ha estat dirigida al seu Grup, sinó a la comunitat educativa del 0-3; i\nrecorda que en aquest àmbit no es poden prendre decisions unilaterals.\nLa Sra. Andrés rebat que abandonessin les escoles que ha esmentat el Sr.\nArdanuy; recorda que el primer mapa escolar elaborat per la Generalitat amb\ndetecció de necessitats i creació de nous centres escolars i reforma dels existents\nés del 2006. Igualment, es refereix a què el primer mapa de necessitat d'escoles\nbressol a Barcelona es va elaborar el 2008, mentre que l'actual mandat ja porta\ndos anys i mig i encara no ha presentat el seu. Per tant, afirma que, per\ncoherència, voten a favor de la proposició d'ICV-EUiA amb l'objectiu de forçar\nl'actuació del govern municipal.\nLa Sra. Pajares, després de reconèixer la qualitat oratòria del Sr. Gomà, entén\nque no pot dir coses que no són certes; i està convençuda que van ser les seves\npolítiques equivocades les que han portat a què més d'un 40% de famílies es\nquedin sense plaça d'escola bressol; no compartint l’opinió del Sr. Gomà que nega\nque es puguin proveir 2.500 places d'escola bressol pública perquè no estan\nacreditades; i li recorda que no ho estan perquè durant els anys que ha governat\nla formació del Sr. Gomà no han permès que s'acreditessin.\nEs rebutja la proposició / declaració de grup en debat amb vint-i-tres vots en\ncontra –emesos pels Srs. Trias, Forn, Puigdollers, Vives, Ciurana, Ardanuy, Blasi,\nMartí i Freixedes i les Sres. Recasens, Fandos, Homs, Vila i Rognoni, i també pels\nSrs. Fernández Díaz, Mulleras, Villagrasa, Bolaños i Ramírez i les Sres. Esteller,\nMartín, Pajares i Casanova–, i divuit vots a favor de la resta de membres del\nConsistori.\nDel Grup Municipal d’Unitat per Barcelona\nPp3. El Plenari del Consell Municipal acorda instar el govern municipal a abordar\nla redacció d'un nou Pla Especial d'Equipament Comercial Alimentari de Barcelona\nque justifiqui plenament l'interès general i comercial d'aquesta norma a la vegada\nque garanteixi: 1. La preservació del model comercial de proximitat, de mixtura\nd'usos, característic de la nostra ciutat. 2. L'adaptació de la xarxa d'equipament\ncomercial a les necessitats de la ciutat. 3. La qualitat dels equipaments comercials\na tots els barris de la nostra ciutat. 4. La correcta distribució dels equipaments\ncomercials, defugint de possibles minifundismes o àrees defectives així com els\nefectes negatius d'una aplicació indiscriminada de formes comercials noves. 5. La\nplanificació de les necessitats comercials dels baris de la ciutat per tal de dotar-los\nd'elements de centralitat.\nEl Sr. Portabella observa que tots són coneixedors que el Pla especial\nd'Equipaments Comercials Alimentaris (PECAB) té per objecte l'ordenació\nurbanística i la regulació dels usos i les activitats comercials alimentàries en el\nterme municipal de Barcelona.\nPosa de manifest que amb la present proposició, el Grup d'UpB sol·licita que\ns'abordi la redacció d’un nou pla, que justifiqui plenament l'interès general i\ncomercial.\nAfegeix que altres grups municipals han mostrat interès per aquesta qüestió,\ninclòs el mateix govern municipal, alhora que es refereix a la sentència emesa pel\nTribunal Superior de Justícia de Catalunya arran d'un recurs contenciós\nadministratiu interposat per l'associació ANGED, amb què es declara la nul·litat\ndels articles 17, 21, 24, 28, 29, 30 i 32 del PECAB, que afecten molt clarament a la\nimplantació de nous hipermercats i grans magatzems en els diferents tipus de\nperímetres en què es divideix el terme municipal.\nRecapitula, doncs, que si el PECAB pretenia ordenar el comerç alimentari de la\nciutat, defensant els mercats i adaptant els diferents tipus de formats comercials\n\n49\n\n\f50\n\nGASETA MUNICIPAL DE BARCELONA\n\nNÚM. 1\n\nalimentaris existents als diversos territoris urbans, la sentència obre la porta al que\ntitlla de gran desgavell, i és que tota mena de comerç es pot implantar arreu,\nindependentment de l'estructura urbanística i comercial d'un territori determinat.\nObserva que l'argument emprat pel TSJC és que les restriccions no estan\ndegudament justificades com a raons imperioses d'interès general, per la qual cosa\nva acceptar íntegrament les esmenes presentades per l'ANGED que inclou\nempreses com Akí o Alcampo, entre moltes altres.\nAltrament, el seu Grup considera que cal redactar un nou PECAB i argumentar\nmillor quines són les raons imperioses d'interès general; afegeix que en la part\nlegislativa hi entren els aspectes que fan referència a l'ordenació del territori, a la\nprotecció dels consumidors i del medi ambient. Consideren que tenint en compte\naquests tres elements es pot construir un discurs que faciliti la protecció dels\nmercats municipals, que són el tipus de format comercial d'alimentació en fresc\nmés valorat per la ciutadania.\nConclou, per tant, que aquesta proposició pretén continuar defensant el model\ncomercial de Barcelona, en aquest cas concret l'alimentari, i que es basteixin\narguments consensuats basats en la idea de proximitat i quilòmetre zero, i que\nposin en valor aquells aspectes de protecció del medi ambient o ordenació de\nterritori emparats per la llei. Sobre aquest darrer supòsit, posa de manifest que ara\nmateix la legislació permetria obrir un hipermercat en un carreró de Ciutat Vella,\ncosa que provocaria fins i tot problemes logístics i de convivència, així com la\nprotecció dels consumidors, que és una finalitat òbvia de qualsevol actuació\nadministrativa municipal.\nEn conseqüència, conclou que la seva proposició vol un nou pla que argumenti\nlegalment les necessitats d’ordenació del territori, de preservació del medi ambient\ni de protecció dels consumidors i, en definitiva, que defensi el manteniment del\nmodel comercial de proximitat de Barcelona.\nLa Sra. Jaurrieta inicia la seva intervenció recordant que el Grup Socialista va\npreguntar pel PECAB la setmana passada en la comissió d'Economia, Empresa i\nOcupació aprovat pel Plenari del Consell Municipal fa dos anys i mig.\nCom ja van manifestar en l'esmentada comissió, fa avinent que no entenen ni\ncomparteixen que l'Ajuntament no hagi recorregut la sentència del TSJC que\nanul·lava diversos articles del pla. Consideren, en aquest sentit, que si fa dos anys\nel PECAB es va aprovar amb un suport ampli com a resposta a la importància que\nse li atorgava, hauria convingut posar els recursos tècnics necessaris per defensar\nla competència i visió de l'Ajuntament sobre el comerç de la ciutat, cosa que no\ns'ha fet.\nPrecisa que el PECAB s'encarrega de l'ordenació urbanística i la regulació d'usos i\nactivitats alimentàries, que estructura la visió de futur de la ciutat i la seva\nplanificació entorn del comerç. Destaca que actualment la situació a Barcelona és\ncomplicada, sobretot per la concurrència de legislació i normativa molt diversa i,\nen alguns casos, fins i tot contradictòria; consideren que això confon el sector\ncomercial i, molt especialment, la ciutadania i diu que no s'entén quin és el paper\nde l'administració local en l'ordenació del comerç alimentari.\nTot seguit fa un repàs històric al comerç de la ciutat, que actualment té un\nmodel propi, i que es remunta al mandat en què el regidor Serra Martí va establir\nels paràmetres, especialment pel que fa al comerç alimentari, basat en els mercats\nmunicipals. Per tant, no és estrany que en la disposició final del PECAB s'expliciti\nque, en allò que no contradigui el pla especial, seran d'aplicació les ordenances de\nmercats.\nDit això, posa en valor el paper del comerç de proximitat a Barcelona, no només\nperquè és un puntal fonamental de l'economia de la ciutat, generador de riquesa i\nde llocs de treball, sinó perquè la seva estructura actua com a element vertebrador\ndels barris, fomenta l'intercanvi i el contacte humà i actua com a generador de\ncohesió social.\nAcaba avançant el vot favorable a la proposició per tots els arguments que\nacaba d'exposar.\nEl Sr. Mulleras es remet al darrer trimestre del mandat anterior i al fet que va\nser molt prolífic en legislació municipal d'establiments alimentaris, demostrant que,\ndesprés de trenta-dos anys, al regidor de comerç li van agafar les presses per\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nintroduir canvis específics, tot i que ja era evident el canvi de govern. En aquell\nmoment es va aprovar un nou pla i una nova ordenança d'establiments\nalimentaris; llavors, el Grup del PP va votar en contra d'ambdues normatives\nentenent que s'aprovaven sense el consens del sector, sobretot l'ordenança que\nconsideraven excessivament intervencionista, i entenien que creava un laberint\nnormatiu per instal·lar un establiment alimentari a Barcelona.\nIgualment, manifesta que hi veien contradiccions, com ara l'expulsió dels\nsupermercats dels barris, després d'haver-los inclòs en els mercats municipals\nremodelats com a pol d'atracció comercial.\nRemarca que el temps els ha donat la raó, atès que van ser els únics que va a\nvotar en contra del pla i, ara, transcorreguts dos anys, es vol canviar novament.\nCoincideix amb el plantejament de canvi de la proposició, així com amb els\naspectes genèrics que recull, entre els quals ajudar a preservar el comerç de\nproximitat, alhora que consideren que també s'ha d'adaptar la xarxa comercial a\nles necessitats de la ciutadania. Per tot plegat, doncs, expressa el vot favorable del\nseu Grup.\nLa Sra. Ribas fa avinent que el seu Grup votarà favorablement la proposició en\ncoherència amb la seva defensa del manteniment del model comercial propi de la\nciutat, que forma part intrínseca del mateix model alimentari. Destaca que es\ntracta d'un model policèntric, que potencia el petit comerç de proximitat, i que\nsingularitza Barcelona i els seus barris.\nExpressa com un segon argument per emetre un vot favorable que la defensa\ndel model s'ha de fer, també, des d'aquest ajuntament, que ha d'emprar tots els\ninstruments al seu abast; així doncs, si el PECAB aprovat el febrer de 2013 ha\ndemostrat punts febles, entén que és la seva obligació blindar-lo, ja que és una\neina en benefici de la ciutadania i del teixit comercial que enriqueix la ciutat.\nAfegeix que el PECAB és un instrument fonamental per assegurar la correcta\ndispensació d'aliments i, per tant, des de tots els punts de vista és important per a\nla ciutat. Igualment, diu que cal que sigui un text viu, que ha d'anar incorporant\ntots els reptes que han aparegut recentment a la ciutat i buscar respostes\nactualitzades i adequades.\nConsideren que part del camí ja està fet, i que ara cal acabar de fer-lo bé i amb\nel màxim consens polític, de manera que votaran favorablement la proposició, de\nla qual en comparteixen tant el fons com la forma.\nEl Sr. Blasi se suma als suports manifestats a la proposició, amb voluntat de\npreservar el model comercial de la ciutat de Barcelona, en aquest cas, el del sector\nalimentari.\nAdmet que no es va recórrer la sentència del TSJC atès que, com ja ha tingut\noportunitat d'explicar, hi havia manca de fonaments jurídics per interposar un\nrecurs i, per aquest motiu, també va fer avinent que havien engegat els\nmecanismes per fer les modificacions oportunes i adaptar el PECAB a les\nnecessitats.\nAssenyala, per tant, que s'acullen a la voluntat de redactar un nou pla especial,\nrecollint el consens polític i, també, el del sector, que tot sembla indicar que serà\nfavorable atesa la inquietud que li causa la desregulació i l'anul·lació dels articles\ncorresponents.\nConfirma, per tant, que treballaran per l'interès de la ciutat, corregint, però, els\naspectes afectats per la sentència, mantenint els criteris que componen el model\ncomercial de la ciutat, tal i com s'ha anat definint al llarg dels anys.\nPrecisa que els articles anul·lats fan referència a la compatibilitat dels diferents\nformats i usos comercials en cadascuna deles àrees de la ciutat; concretament\naquells que deien quins formats es poden implantar en cada barri i quins no.\nDestaca que fins a principis dels anys noranta, no es fa una aposta decidida amb\nla creació de l'Institut Municipal de Mercats, que situa Barcelona com a referent a\nescala internacional.\nEs ratifica que també caldrà garantir als consumidors l'accés directe a l'oferta de\nproveïments en un espai de proximitat; en aquest sentit, qualsevol desregulació\npodria generar espais de desertització comercial, en detriment de l'interès general.\nIgualment, afirma que els comerciants han de tenir un marc clar de seguretat\njurídica i unes condicions de competència que assegurin l'equilibri entre formats,\n\n51\n\n\f52\n\nGASETA MUNICIPAL DE BARCELONA\n\nNÚM. 1\n\nespecialment justificat per les conseqüències urbanístiques de les diverses\ntipologies d'establiment.\nEl Sr. Portabella agraeix l'acceptació de la proposició al govern i a tots els grups\nmunicipals, i fa avinent el desig que la unanimitat expressada serveixi per elaborar\nun document de consens i que permeti continuar preservant el model comercial de\nBarcelona, singular i extremadament útil.\nLa Sra. Jaurrieta, per les al·lusions del Sr. Mulleras, li respon que no els van\nagafar les presses en finalitzar el mandat anterior, sinó que es van limitar a\naportar nous mecanismes per donar resposta a les noves problemàtiques.\nLi recorda, també, que el PECAB que es va aprovar el 2011 no va ser el primer,\nsinó que ja n'hi havia hagut un parell de precedents.\nEl Sr. Mulleras es referma en què les presses a final de mandat són, si més no,\ncurioses, tot i que entén que no han de centrar ara l'objecte del debat.\nFa notar que al seu Grup no li fa res coincidir amb els grups municipals que són\nals seus antípodes ideològics perquè consideren que la ciutat ha d’estar per\ndamunt de les ideologies, cosa que, malauradament, no creuen altres formacions\npolítiques com avui mateix s'ha fet palès en aquesta cambra.\nRemarca que el comerç és una eina bàsica per a la cohesió social dels barris i\nper a la reactivació econòmica de la ciutat, motiu pel qual el sector del comerç\nespera dels polítics que no els posin bastons a les rodes, i que agilitin la concessió\nde llicències, que eliminin traves burocràtiques, i que es persegueixi el comerç\nil·legal, la competència deslleial, i que s'incrementin les inspeccions en els casos\nd'incompliment de les normes fiscals, laborals o sanitàries. Per tot plegat, fa\navinent que el seu Grup demana per al comerç molt més que un nou pla\nd'equipaments alimentaris, perquè després de dos anys de mandat encara\ndesconeixen quina és la política de suport d'aquest ajuntamental sector.\nEn conseqüència, demanen que el govern municipal adopti una política clara de\nsuport al sector, essencial per a la cohesió social i la reactivació de l'economia.\nEl Sr. Blasi entén, arran de la darrera intervenció, que no és moment de trencar\nel consens que s'ha produït amb aquesta proposició.\nRemarca que vetllaran per l'interès de ciutat, fonamentant-lo en els comerciants\ni en els consumidors.\nS’aprova, per unanimitat, la proposició / declaració de grup en debat.\nb) Proposicions amb contingut de declaració institucional\nDel Grup Municipal del Partit Popular\nÚnica. El Plenari del Consell Municipal acorda: 1. Rebutjar el projecte de\nPressupost de la Generalitat de Catalunya per a l'any 2014. 2. Instar al Govern\nmunicipal a donar trasllat d'aquest acord a la Generalitat per tal de millorar les\ninversions i els recursos destinats a la ciutat de Barcelona.\nEl Sr. Fernández Díez comença la seva intervenció referint-se al rebuig, fa una\nestona del pressupost per al 2014.\nEntén, però, que resulta evident que a la ciutat no només incideixen les\npolítiques provinents d'aquest consistori, sinó també les d'altres administracions.\nEn aquest sentit, la proposta reclama un pronunciament explícit del Plenari del\nConsell Municipal de Barcelona envers els pressupostos de la Generalitat.\nEntén que aquests pressupostos són contraris als interessos de Barcelona, atès\nque sistemàticament tenen el comú denominador de no transferir a la ciutat, ni\nexecutar aquelles inversions o finançament que li cal per tirar endavant, garantir el\nseu progrés, el creixement econòmic i millorar la qualitat de vida de la ciutadania.\nSeguidament, a tall d'exemple, es refereix a algunes partides que considera\nprou eloqüents. Així, posa en relleu que en el capítol d'inversions, el pressupost\ninclou una reducció del 44% – de 1.901 milions d'euros a 1.073 milions– fet que\nprovoca que Barcelona, que rep únicament 201 milions d'euros en inversions,\nrebrà exclusivament el 18,7% del pressupost, cosa que seria radicalment diferent\nsi s'apliqués el criteri del PIB, que té un impacte a la ciutat de Barcelona de\n30,1%. Precisa que, d'aquest muntant d'inversió, només 127 milions són reals, ja\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nque els 74 milions que resten es reconeixen com a pagaments dels ens\nemfitèutics, és a dir, pagaments ajornats que la Generalitat transferirà, entre els\nquals la Casa Burés.\nEn conseqüència, entén que la primera reflexió que cal fer és que la inversió per\nhabitant de Barcelona és claríssimament inferior a la mitjana de Catalunya. Afegeix\nque d'ençà que governa el Sr. Mas a la Generalitat, la inversió a la ciutat s'ha\nretallat d'un 63%, passant de 545 milions a 201 milions d'euros.\nRemarca que això repercuteix en tots els capítols que afecten Barcelona, com\nara l'Incasòl, que continuarà tenint com a assignatures pendents en habitatges de\nprotecció les promocions a El Polvorí, Sigüenza, Casernes de Sant Andreu o Via\nTrajana; i en l'aplicació de la Llei de barris, concretament pel que fa a polítiques\nd'habitatge i de rehabilitació als barris de Canyelles, el Turó de la Peira, MaresmeBesòs o Trinitat Nova.\nIgualment, posa de manifest que afecta també el capítol d'infraestructures, en\nquè els incompliments abracen des de l'abandonament de la línia 9 de metro, a les\nactuacions en la línia 2 (Sant Antoni-Fira), i a la línia 8 de Ferrocarrils de la\nGeneralitat de plaça d'Espanya a Gràcia; la cua de maniobres de la plaça de\nCatalunya, imprescindible per servir a la millora de transport públic, i a la reforma\nde vials com la plaça d'Urquinaona o la Via Laietana, que el mateix govern de la\nGeneralitat reconeix que no estarà abans del 2020, només per citar alguns\nexemples en aquest terreny.\nConsidera que, novament, cal reiterar que els pressupostos de la Generalitat\ngiren l'esquena als CAP de Casernes de Sant Andreu i al de Carreras Candi, al\nservei d'urgències de l'hospital del Mar; així com es fa evident l'incompliment\nsistemàtic del conveni d'equipaments per a gent gran i persones amb discapacitat,\nals que cal afegir ajustos en tots els equipaments culturals de ciutat.\nEn el capítol de seguretat ciutadana, posa en relleu que, novament, les\ncomissaries de Sarrià i de Sant Martí, pendents des del 2006, s'ajornen com a\nmínim fins al 2018; com també s’ajorna sine die el trasllat de la presó Model, un\ncop presa la decisió que no es construirà en els terrenys previstos el centre de la\nZona Franca. Igualment, es refereix a la manca d'assignació d'efectius dels mossos\nd'esquadra, amb una redistribució dels actuals, independentment de la\nconvocatòria de noves places.\nAfegeix que també es podria estendre a la situació de l'àmbit de l'educació, i\nrecordar com el capítol de les transferències és merament testimonial, tal i com\nrecordava en la seva primera intervenció en el debat del pressupost municipal;\naixí, únicament es transferiran 64 milions d'euros a Barcelona, cosa que obliga que\nel percentatge de finançament de la Generalitat als pressupostos de Barcelona,\nrepresenti només el 3% del seu total.\nContinua referint-se a capítols de despesa corrent, i remarca la reducció d'un\n21% del pressupost del Consorci Sanitari de Barcelona; d'un 34% de les inversions\nen centres escolars; d'un 10% en la que afecta al Consorci de Serveis Socials;\ntambé posa de manifest les reduccions en l'àmbit esportiu, en beques menjador o\nescoles bressol.\nAcaba la seva intervenció justificant la presentació de la proposta a fi\nd'expressar el rebuig al pressupost de la Generalitat, i que insta el govern\nmunicipal que, a més de donar-ne trasllat a aquella institució, que treballi\ndecididament per revertir la situació.\nEl Sr. Trullén avança, en primer lloc, que el Grup del PSC donarà suport a\naquesta iniciativa perquè considera que és molt important per al futur de la ciutat\ngarantir que el pressupost de la Generalitat la prioritzi adequadament, sobretot si,\ncom ha dit l'Alcalde en el debat del pressupost, la ciutat ha de ser motor en la\nsortida de la crisi de l'economia catalana, i ell afegeix que de l'espanyola també.\nDiu que estan convençuts que els pressupostos es poden negociar en el marc de\nla debilitat financera que pateix la Generalitat sobre la base dels principis que els\nmateixos pressupostos reconeixen, concretament en el fet que identifica la prioritat\nen la despesa social, i l'acompanyament i el suport a la recuperació econòmica. En\naquest sentit, manifesta que la inversió prevista per a Barcelona és clarament\ninsuficient i no recull alguns dels continguts que, unànimement, han reivindicat en\naquest consistori com a prioritaris, en particular, la connexió amb metro de\n\n53\n\n\f54\n\nGASETA MUNICIPAL DE BARCELONA\n\nNÚM. 1\n\nl'aeroport amb la ciutat mitjançant la línia 9, només per citar un dels més\nemblemàtics.\nTot seguit, es refereix a algunes partides que consideren que s'haurien de\nrenegociar adequadament, com és el cas de les que afecten directament al\nfinançament de consorcis fonamentals per al desplegament de polítiques socials,\nsanitàries i d'habitatge. En aquesta línia, subratlla que el Consorci Mar-Parc està\ncontemplat en una partida pressupostària del tot insuficient, cosa que els fa témer\nque el finançament d'hospitals com el del Mar o de l'Esperança, entre altres, pugui\nresultar afectat per aquest tractament pressupostari inadequat.\nPer tant, pregunta al govern municipal si ha fet tots els passos necessaris\nperquè els pressupostos de la Generalitat recullin aquestes prioritats inversores; si\nha negociat amb la Generalitat per preservar aquests àmbits fonamentals per al\nfutur econòmic de la ciutat i de l'economia del conjunt de Catalunya; o com pensa\nacarar una retallada de vint milions d'euros en les aportacions corrents de la\nGeneralitat a l'hospital del Mar.\nEl Sr. Mestre es refereix a què el debat de pressupostos –als quals el seu grup\nparlamentari ha presentat una esmena a la totalitat– ja ha començat al Parlament\nde Catalunya. Subratlla que allò que més els amoïna del pressupost és que es\ncronifiquen les retallades al país i a Barcelona, que afecten negativament a la\ngarantia dels drets de ciutadans i ciutadanes, i també a les condicions de vida i a la\nseva igualtat real d'oportunitats, i a la cohesió i al progrés social.\nPel que fa a la repercussió d'aquests pressupostos de la Generalitat en la ciutat,\naixí com al seu impacte territorial, diu que estan en condicions d'afirmar que no\nsuposen majors recursos per a la ciutat, ja que ni tan sols igualen el pressupost\nanterior, sinó que són els de la resta, ja que es constata una menor aportació als\nconsorcis, menys transferències a l'Ajuntament i menys inversió a Barcelona.\nRemarca, doncs, la davallada d'aportacions previstes per al proper exercici\npressupostari als consorcis d'Educació, de Serveis Socials, d'Habitatge i al Consorci\nSanitari; la reducció significativa del 6% de la transferència del Fons de cooperació\nlocal, amb una caiguda de la inversió que impacta en la ciutat.\nEs refereix, igualment, a què els pressupostos constaten un nou incompliment\ndels acords, compromisos i fins i tot programacions de la Generalitat en\nequipaments per a Barcelona, atès que no hi ha cap inversió prevista per a onze\nequipaments de salut, nou d'educatius i vuit del Departament de Benestar i\nFamília. En total es tracta de vint-i-vuit equipaments per a les persones i per als\nbarris, compromesos i fins i tot programats, que no tenen cap provisió\npressupostària l'any vinent.\nFinalment, posa de manifest que els pressupostos tampoc no preveuen cap\ndotació per posar en funcionament equipaments acabats i tancats, com és el cas\nde la residència de Via Favència o la de Mas Sauró.\nEn conseqüència, assenyala que el seu Grup considera que aquests pressupostos\nno són acceptables per a Barcelona, de manera que pregunta a la Sra. Recasens si\nel govern municipal creu que en són, i confia que respongui amb claredat pel bé de\nla ciutat.\nEl Sr. Portabella fa avinent que, malgrat que el Grup del PP ha expressat un vot\nfavorable a la proposició presentada per UpB al·legant que ho feien en benefici de\nla ciutat, lamenta no poder fer el mateix. Fa notar que la present proposició palesa\nclarament un intent de subsidiar l'ajuntament de Barcelona a la Generalitat.\nAssenyala que, a més, els pressupostos de la Generalitat encara no estan\naprovats, de manera que la proposició assoleix, gairebé, el rang d'una Declaració\nInstitucional.\nObserva que el Grup del PP també intenta establir una contraposició entre el\ntracte que rep Catalunya de l'estat espanyol a la que rep Barcelona per part de la\nGeneralitat. Així, quan formacions com la seva constaten la situació d'ofec\neconòmic sistemàtic i premeditat de la Generalitat per part de l'estat, i atès que el\nGrup del PP no té els arguments per rebatre-ho, empra l’estratègia de traslladarho a un altre nivell, i replica que la Generalitat ofega Barcelona, sense entrar en\nmés disquisicions.\nAddueix, però, que les dades no són comparables, atès que Catalunya\nrepresenta el 20% del PIB de l'estat, té el 17% de la població, paga el 21% de tots\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nels impostos i rep només el 9% de les inversions. Dit això, pregunta si sospiten per\nquin motiu no té diners la Generalitat.\nAfegeix, per si tot això fóra poc, que l'estat aplica un 29% de retallades a totes\nles comunitats autònomes, provocant situació d'ofec econòmic que s'afanyen a\natribuir, en aquest cas, a la Generalitat.\nAltrament, si allò que argumentessin fóra que l'ajuntament de Barcelona ha de\nrebre més diners per part de la Generalitat perquè alguns aspectes rellevants\nestan quedant penjats, el seu Grup hi podria donar suport.\nRecorda que tots estan a l'Àrea Metropolitana, tot i que el Sr. Martí Grau hi va\nrenunciar en assumir la presidència del seu Grup, i saben que Barcelona és l'àrea\nmetropolitana –que pesa el 70% del PIB i suposa el 67% de la població de\nCatalunya–, i que rep el 68% de la inversió de la Generalitat, per tant, no hi ha la\ndiscriminació que pretén el Grup del PP.\nAdmet que la inversió és millorable i perfectible si es determinen els assumptes,\nperò no pas ficant-ho tot al mateix sac.\nLa Sra. Recasens recorda, d’entrada, que el pressupost de la Generalitat encara\nés un projecte i, per tant, requereix la tramitació al Parlament de Catalunya. Tot\nseguit, fa avinent que ja van tenir ocasió de parlar i de debatre en el mateix sentit\nque ara en la comissió d'Economia, Empresa i Ocupació, en la qual va demanar\ncoresponsabilitat per part de tothom, atès que tots ells han estat en algun moment\nde la seva trajectòria política al front de les administracions, les decisions de les\nquals acaben revertint en la ciutat de Barcelona.\nAixí doncs, davant del plantejament de rebutjar els pressupostos de la\nGeneralitat, es diu que es veu obligada a referir-se als motius que l'ha dut a\nelaborar-los i de posar en valor la inversió que es farà a Barcelona; tot i que si li\npregunten si són els pressupostos que haurien desitjat per a la ciutat hauria de\nrespondre que no.\nAprofita per agrair, també, el to que s'ha fet servir avui, més cordial que no pas\nen la comissió d'Economia, Empresa i Educació, malgrat que no deixen de\nsorprendre-li les defenses abrandades que Barcelona és la capital del país i les\nxifres que representa quant a PIB i població, una defensa que no es veu reflectida\nquan és moment de reclamar allò que li pertocaria per part de l'estat i de la\nGeneralitat. I justifica aquesta observació perquè l'estat tampoc no ha sabut\nreconèixer, ni a la Generalitat ni a Barcelona, les inversions que els pertoquen.\nObserva que aquesta actitud tampoc no la va demostrar el PSOE quan va\ngovernar a Espanya, que tampoc no va aportar els 1.450 milions d'euros del Fons\nde Competitivitat que corresponien el 2011. Igualment, aprofita per recordar al Sr.\nMestre l'actitud de la seva formació política al front de l'administració de la\nGeneralitat, i el dèficit de 7.600 milions d'euros que s'hi va generar, i les factures\nque van quedar al calaix pendents de pagament, que només en l'àmbit de sanitat\npujaven a 853 milions; la quantitat d'inversió per a la qual no hi havia pressupost\ncompromès i un deute que va arribar als 31.740 milions d'euros.\nAltrament, ara s'exclamen perquè la Generalitat no compleix i ha de reduir els\nseus pressupostos, i és veu obligada a recordar-los que la Generalitat ha de tornar\na equilibrar les seves finances arran, com ja ha dit, de l'actuació de l'estat, que fa\nmolts anys que l'ofega, i de la gestió d'anteriors governs.\nEl Sr. Fernández Díez obre els torns de rèplica agraint el vot favorable dels\ngrups del PSC i d'ICV-EUiA, i fent avinent que els pressupostos de la Generalitat,\ncom qualsevol altre pressupost públic, estableixen prioritats, i que, quan convé, el\ngovern del Sr. Mas sí que estableix prioritats en l'assignació de recursos, com ara\nes palesa en el fet que Diplocat tindrà un increment de finançament del 78%, és a\ndir, s’invertiran més diners per promocionar la independència de Catalunya més\nenllà de les fronteres de l'estat.\nAfegeix que amb l'objectiu de perfilar l'agència tributària pròpia, independent de\nl'Agència Tributària espanyola, també s'incrementen substancialment les previsions\nde finançament. Fa notar, però, que mentre que es prioritza en els pressupostos\nde la Generalitat que Catalunya pugui sortir d'Espanya, s’ignora que la veritable\nprioritat és que Catalunya, amb Espanya, pugui sortir de la crisi. Així, posa de\nmanifest que el Servei d'Ocupació, tindrà una reducció de 200 milions d'euros, i les\npolítiques de suport a l'empresa una del 71%, entre molts altres exemples, fins\n\n55\n\n\f56\n\nGASETA MUNICIPAL DE BARCELONA\n\nNÚM. 1\n\narribar a la reducció de la inversió aplicada a Barcelona, que els tres darrers anys\nha decrescut un 63%.\nRemarca, doncs, que amb la seva proposició pretenen fer palesa aquesta\nsituació: que la Generalitat roba Barcelona, sense l'eximent d'estat de necessitat.\nEl Sr. Trullén es posa a disposició de la Sra. Recasens per si necessita la seva\ncol·laboració per negociar que la Generalitat, en els seus pressupostos, prioritzi\nalgunes de les partides en benefici de Barcelona, en particular la que afecta la línia\n9 del metro i la connexió amb l'aeroport.\nExpressa novament la seva preocupació pel finançament dels hospitals del Mar i\nde l'Esperança, i la possibilitat de canviar realment aquest sistema de finançament\nque apareix en el projecte de pressupost, que qualifica d'altament preocupant.\nAfegeix, quant a l'Àrea Metropolitana, que el seu àmbit polític abasta només 36\nmunicipis, mentre que el seu àmbit econòmic n’afecta aproximadament 160 i, per\ntant, entén que quan empren el terme metropolità haurien d'identificar a quin dels\ndos àmbits es refereixen.\nEl Sr. Mestre diu que no acaba d'entendre per què la Sr. Recasens pretén\ndefugir la seva responsabilitat parlant sempre de fets del passat.\nLi recorda, doncs, que del que avui han de parlar és de l'existència d'un projecte\nde pressupost de la Generalitat que ja està en fase parlamentària, i que els Grups\nhan de preguntar al govern municipal què ha fet per incrementar, per exemple, el\nfinançament dels consorcis, o per garantir les 28 inversions en equipaments\nadreçats a les persones i als barris.\nFa avinent que, malgrat que la Tinent d'Alcalde no ha dit res de tot això, sí que\nels ha donat la clau per saber què passarà justificant que són els pressupostos\n\"que s'han pogut fer\", i que entenen que implica resignació per part del govern\nmunicipal i cap voluntat d’exigència per a la ciutat.\nLa Sra. Recasens puntualitza que quan diu que són els pressupostos que ha\nestat possible fer, diu que es circumscriu a la situació com es van trobar les\nfinances de la Generalitat.\nTanca el debat, remarcant que el 68% del pressupost de la Generalitat es\nconcentra en Barcelona i la seva àrea d'influència, de manera que els convida tots\nplegats a treballar en col·laboració en benefici de la ciutat.\nS’aprova la proposició amb contingut de declaració institucional en debat amb\nsetze vots en contra –emesos pels Srs. Trias, Forn, Puigdollers, Vives, Ciurana,\nArdanuy, Blasi, Martí i Freixedes i les Sres. Recasens, Fandos, Homs, Vila i\nRognoni, i també pels Srs. Laporta i Portabella– i vint-i-cinc vots a favor de la resta\nde membres del Consistori.\nc) Precs\nDel Grup Municipal Socialista\nPc 1. Que l'Ajuntament de Barcelona acordi amb la Generalitat de Catalunya\nque, part del deute reconegut de la Generalitat amb l'Ajuntament, s'eixugui amb la\ncessió de la titularitat, al Consorci de l'Habitatge de Barcelona, de pisos socials de\nl'INCASOL.\nLa Sra. Andrés formula el prec referent al deute de la Generalitat amb\nl'Ajuntament, que ascendeix a més de dos-cents milions d'euros, i al fet que és\nben evident la dificultat per complir amb els terminis de pagament del deute, cosa\nque motiva la creació d'una comissió ad hoc.\nMenciona que darrerament han tingut l'oportunitat de conèixer declaracions del\nConseller de Territori sobre la possibilitat de venda de catorze mil pisos de lloguer\nsocial propietat de l'Incasòl, un àmbit que és es prioritari per a l'Ajuntament tal i\ncom manifesta reiteradament el Consell de l'Habitatge Social de Barcelona.\nFinalment, es refereix a l'aprovació en la darrera sessió de la Comissió d'Hàbitat\nUrbà d'una proposició amb l'objectiu de dedicar cent milions d'euros a polítiques\nd'habitatge, i per aquest motiu formulen el prec.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Vives aclareix, d'entrada, que el Consorci no disposa de patrimoni, per\ntant, entén que convindria redactar la proposta en uns altres termes, tot i que\nafirma que en subscriu l'esperit amb què ha estat formulat.\nFa avinent que actualment la Generalitat disposa de tres mil pisos a Barcelona i,\nper tant, entén que es poden trobar fórmules per explorar camins com el que\nproposa el prec.\nLa Sra. Andrés observa que entre aquestes fórmules hi podria haver la de\ntanteig i retracte, i fa avinent la disposició del seu Grup per treballar-hi.\nDel Grup Municipal del Partit Popular\nPc 2. Instar al Govern municipal a rebaixar el tipus impositiu de l'IBI a Barcelona\nper tal de congelar la quota a pagar l'any 2014, i a promoure bonificacions que\ngaranteixin una distribució més equitativa de la càrrega tributària.\nEl Sr. Mulleras formula el prec referit a l'increment general de l'IBI arran de la\nllei de mesures tributàries per eixugar el deute dels municipis de tot l'estat\nespanyol. En aquest sentit, destaca que el govern municipal té coneixement d'això\ndes de principi de l'exercici; afegeix que la mateixa llei preveu que ajuntaments\ncom el de Barcelona, que ja estan aplicant actualitzacions cadastrals, puguin reduir\nel tipus impositiu per anul·lar la pujada de l'IBI.\nFa avinent, doncs, que pregunten per què encara no s'ha fet res i quan ho\npensen fer, i si l'Alcalde emprarà la llei esmentada per congelar l'IBI a Barcelona.\nLa Sra. Recasens observa que el Decret Rajoy va intentar solucionar per la via\nde l'increment dels tipus impositius un problema de finançament de les entitats\nlocals; en aquest sentit, remarca que no s'han tingut en consideració municipis\ncom Barcelona, legislant uniformement en tot l'estat, i incrementant el tipus\nimpositiu de l'IBI sense tenir en consideració la possible intervenció d'aquest\najuntament.\nEn conseqüència, fa avinent que l'Ajuntament va fer servir els topalls del 4 i del\n6%, que actualment encara operen a la ciutat, a fi de no acollir-se a l'increment\ndel 10% de l'IBI decretat per l'estat.\nPer tant, assenyala que Barcelona, després de deu anys, s'hauria d'acollir a una\nnova revisió de la Ponència de valors cadastrals, tot i que el ministeri d'Hisenda ha\ntirat endavant un nou sistema de valoració, la revisió per coeficients, que fixa un\ncoeficient d'increment que comportaria que Barcelona actualitzés els seus valors\ncadastrals sense tenir en consideració una nova ponència.\nRecorda que els tipus impositius han estat situats en el 0,75%, que és el tipus\ndel 201, sense incorporar l'increment del 10%.\nEl Sr. Mulleras replica que els topalls que s'apliquen a Barcelona des del 2001\nfan que, en paraules de la Tinent d'Alcalde, qualsevol increment no tingui efecte a\nBarcelona. Tanmateix, entén que cal tenir en compte que hi ha molts immobles a\nla ciutat als quals no se'ls aplica els topalls, de manera que cal prendre decisions\nperquè no se'ls imposi l'increment del 10%.\nReplica, desmentint la Tinent d'Alcalde, que la Llei Rajoy contempla excepcions\ncom la de Barcelona i dóna les eines necessàries per poder abaixar l'IBI i que no\naugmenti per aplicació de la llei esmentada i que es pugui congelar.\nEn conseqüència pregunta si el govern municipal està disposat a actuar de la\nmanera que acaba d'apuntar. I, en cas afirmatiu, demana que comencin\nimmediatament els tràmits per aplicar la rebaixa i congelar l'IBI el 2014, atès que\nel govern municipal compta amb el suport del Grup del PP per convocar una\ncomissió extraordinària a fi d'aprovar les mesures necessàries per congelar l'IBI. Si\nno ho fan així serà, únicament, perquè no hi ha voluntat política de fer-ho.\nLa Sra. Recasens emplaça el Sr. Mulleras a fer un debat més profund entorn\nd'aquesta qüestió, tot i que apunta, a efectes de calendari, que els tipus impositius\nhan d'entrar en vigor l'1 de gener de 2014 i, per tant, no hi ha temps material de\nmodificar-los.\nNo s’accepta el prec en debat.\n\n57\n\n\f58\n\nGASETA MUNICIPAL DE BARCELONA\n\nNÚM. 1\n\nDel Grup Municipal d’Iniciativa per Catalunya Verds-EUiA\nPc 3. En relació a les declaracions de l'alcalde Xavier Trias el dia 16 a Catalunya\nRàdio, referides a l'actuació dels Mossos d'Esquadra a Barcelona en els fets del\ncarrer Aurora del passat 5 d'octubre i en les quals afirma \"al conseller (d'interior)\njo ja li ha dit personalment quines coses crec que haurien de millorar\" i que \"ell (el\nconseller) hi està d'acord\", que l'alcalde expliqui en aquest Consell Municipal i a la\npropera sessió de Consell de Seguretat Urbana quines millores ha proposat al\nconseller i quines \"actituds i decisions\" espera que pregui el departament d'Interior\nde la Generalitat de Catalunya, en un \"temps comprensiu\".\nEl Sr. Gomà formula el prec referint-se al fet que un periodista, el juny, va ser\nvexat en una comissaria del Raval; a una batuda policial intimidatòria al carrer de\nRobadors l'octubre, quan un veí és detingut i rep cops de puny i puntades de peu\nper part dels mossos amb conseqüència de mort. Observa que en tres mesos s'han\nproduït tres fets greus amb el balanç d'un veí mort, dotze mossos d'esquadra\nimputats i cap manifestació pública del govern municipal.\nRecorda que el 12 d'octubre el seu Grup va demanar la convocatòria del Consell\nde Seguretat Urbana, que els va ser negada; el 31 d'octubre es produeix un punt\nd'inflexió amb la resolució de la jutgessa que imputa vuit mossos d'esquadra per\ncinc delictes, mentre que el govern municipal continua sense fer cap manifestació\nen relació a uns fets molt greus; sense cap implicació pública, cap proximitat al\nbarri afectat, i cap transparència. Altrament, posa en relleu que aquesta actitud\ncontrasta amb les declaracions de l'Alcalde en una entrevista de ràdio del 16\nd'octubre, en la qual afirma que ha fet saber al conseller d’Interior quines coses cal\nmillorar, i que aquest hi està d'acord, de manera que espera decisions en un temps\nraonable.\nEn conseqüència, li pregunta quines mesures han proposat al Conseller, quines\ndecisions n'espera i en quin termini de temps.\nEl Sr. Alcalde respon que té una relació constant i fluïda amb el Conseller, i que\nhan establert una col·laboració extraordinària entre els mossos d'esquadra i la\nguàrdia urbana, un fet que considera molt positiu per a la ciutat. Tanmateix, entén\nque això no impedeix que es puguin produir fets puntuals greus, i recorda al Sr.\nGomà que ha declarat públicament que hi ha situacions que no vol veure a\nBarcelona, tal i com ha fet saber al Conseller, el qual li ha respost que farà canvis\nen el terreny de l'ordenament i a la comissaria de Ciutat Vella. Afegeix que li ha\ndemanat exigència, que tots dos entenen que ha d'anar vinculada a la prudència.\nFa avinent, però, que ell no ha de dir-li al Conseller què ha de fer amb els\nmossos, atès que ell no ho permetria quant a la guàrdia urbana.\nEl Sr. Gomà replica que l'Alcalde no els concreta quin serà el sentit dels canvis,\nni en quin termini de temps. Entén que l'Alcalde reconeix que existeix un problema\nciutadà greu i que s'han produït intervencions dels mossos al Raval que han causat\nalarma social i inquietud comunitària. En aquest sentit, recorda que Barcelona s'ha\ndotat d'un model de seguretat de proximitat, amb participació, liderat per l'Alcalde\ni, per tant, no pot mirar cap a una altra banda esperant que la tempesta amaini,\naltrament creu que ha de mostrar sensibilitat a les demandes d'implicació i de\ntransparència, cosa que no ha fet públicament arran d'aquests esdeveniments i,\nfins i tot, s'ha amagat darrere d'un silenci que no ha fet lloc, ni tan sols, a\nl'expressió de condol públic per la mort recent al Raval.\nInsisteix, per tant, que la bona relació amb el Conseller que manifesta l'Alcalde\ns'ha de traduir en fets i resultats, i que els ha d'explicar obertament, i reitera la\ndemanda que ho faci en aquesta sessió.\nEl Sr. Alcalde diu que les decisions internes que s'han de prendre en cadascun\ndels cossos les prendran els seus responsables; i reitera que mai no intentarà fer\nde Conseller d'Interior, ni mai no deixarà que el Conseller faci d'Alcalde, cosa que\nno vol dir que no faci públic que hi ha coses que no li agraden. Destaca, però, la\ncol·laboració i l’entesa entre els dos cossos, que en altres èpoques no passava.\nNo s’accepta el prec en debat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nPc 4. Que el Govern municipal iniciï de nou -mitjançant un procés participatiu\namb les entitats i els grups municipals i amb una diagnosi prèvia de la participació\nen l'àmbit de ciutat i districtes- l'elaboració dels projectes normatius del Reglament\nde Participació Ciutadana i del Reglament General d'Organització i Funcionament\ndels Districtes.\nEl Sr. Gomà coincideix amb què cal canviar les normes de participació\nciutadana, que el govern planteja portar a aprovació inicial pel desembre; tot i\namb això entenen que el procés no s'ha fet bé i que el document resultant no és\nun punt de partida vàlid per dotar Barcelona amb un nou model de participació\nciutadana perquè el procés no ha partit de cap diagnòstic rigorós, ni tampoc no\ns'ha fet integrant al debat des del primer moment el moviment associatiu i veïnal.\nEntenen, doncs, que qualsevol intent de dissenyar noves estructures de\nparticipació sense la complicitat dels actors socials està condemnat a generar més\nfrustració que no pas implicació.\nQuant a la proposta, remarca que l'escenari és nou, i que les noves formes\nd'organització s'expressen al marge de les estructures formals de participació. Per\ntant, cal un nou model ad hoc amb el nou escenari; cal repensar-lo, doncs, i amb\nla complicitat de la ciutadania. Demanen, començar de zero a partir d'una diagnosi\nsòlida i assumint que la situació canviat.\nEl Sr. Forn avança que no accepten el prec perquè l'entenen com una marxa\nenrere, atès que no poden iniciar un nou tràmit sense revisar el reglament de\nparticipació ciutadana i les normes reguladores de funcionament dels Districtes, i\ncreu que partir de zero seria menystenir la bona feina que s'ha dut a terme fins\nara.\nRemarca que l'aprovació inicial de les normes de participació ciutadana significa\nun punt de partida per continuar treballant amb els grups municipals, les entitats i\nla societat civil per aconseguir un gran acord ciutadà.\nEl Sr. Gomà tem que aquest anar endavant que expressa el Tinent d'Alcalde no\nels acabi situant en un atzucac. Consideren que aquest punt de partida que els\nofereix és una resposta insatisfactòria a una pregunta equivocada, atès que es\ntracta que hi hagi un veritable canvi de model de participació ciutadana ja que\nl'actual no funciona perquè té irrellevància decisòria, desconnexió entre els òrgans\nexistents i les pràctiques de participació que hi ha a la ciutat. Per tant, entén que\nel repte és la integració de les noves realitats participatives en la presa de\ndecisions; la creació de condicions institucionals radicalment noves per a\nl'empoderament de la ciutadania, per radicalitzar la pràctica de la democràcia a la\nciutat. Expressa, en conseqüència, que són del parer que tot això no és possible\namb una proposta com la que fa el govern municipal, anacrònica pel que fa als\ncontinguts, i a la defensiva en tots els elements del procés.\nEs ratifica, per tant, que per anar endavant cal reiniciar i construir de forma\ncompartida el model nou.\nEl Sr. Forn respon que hi ha un canvi de model clar, que il·lustra amb aspectes\ncom ara que estan preparant la supressió de les limitacions per organitzar\nconsultes ciutadanes amb l'objectiu que es puguin celebrar en àmbits inferiors al\nDistrictes i més d'un cop l'any, cosa que ara no és possible. Destaca com a segon\ncanvi important que volen facilitar la presentació d'iniciatives ciutadanes al Plenari\ndel Consell Municipal, cosa que fins ara tampoc no era possible. Afegeix que estan\ntreballant per ordenar tots els òrgans de participació a demanda de les entitats,\nactuant de baix a dalt.\nAssegura que tenen molt de respecte per la feina feta, començant per la del\nConsell d'Associacions de Barcelona, de la qual destaca especialment les jornades\nde Torre Jussana sobre participació ciutadana, en què es va analitzar i debatre la\nproposta de reforma de la normativa, i destaca que aquesta mateixa setmana s'ha\nconstituït un grup de treball conjunt del Consell de Ciutat i del Consell Municipal\nd'Associacions per treballar la proposta de reforma; i que , una vegada aprovada\ninicialment, continuaran treballant amb els Districtes i les associacions de veïns\nperquè s'arribi a un gran acord de ciutat.\nRatifica, doncs, que no iniciaran cap procés des de zero i remarca l'oportunitat\nde treballar per unes normes de participació més àgils i més clares i més eficaces.\n\n59\n\n\f60\n\nGASETA MUNICIPAL DE BARCELONA\n\nNÚM. 1\n\nNo s’accepta el prec en debat.\nDel Grup Municipal d’Unitat per Barcelona\nPc 5. Sol·licitem a l'alcalde que la inversió publica municipal en habitatge el\n2014 sigui, en qualsevol cas, superior a la dels darrers exercicis.\nEl Sr. Portabella expressa que el dret a l'habitatge digne és un dels aspectes\nfonamentals de l'estat del benestar, alhora que és un dels àmbits més proclius a\nl'especulació, amb uns preus inassolibles per a la majoria de la població.\nEntén, també, que el govern comparteix l'apreciació que les persones necessiten\nseguretat en el lloguer o la compra d'un habitatge per poder desenvolupar el seus\nprojectes vitals.\nEn aquest sentit, destaca que les administracions públiques han de poder\ngarantir un parc d'habitatges, per la qual cosa formulen en aquest prec que la\ninversió pública municipal en habitatge del 2014 sigui superior a la dels darrers\nexercicis. Puntualitza que això es podria fer realitat de diverses maneres, entre les\nquals esmenta la compra d'edificis per rehabilitar-los o l'adquisició de pisos de\nl'Incasòl, cosa que evitaria, també, que passessin de preu públic a preu de mercat.\nEl Sr. Alcalde coincideix plenament amb què l'habitatge és un aspectes\nfonamentals per a la convivència de la ciutat; en aquest sentit, recorda que ha\nmanifestat en diverses ocasions que l'Ajuntament vol un parc d'habitatge de\nlloguer a preu assequible de la seva propietat.\nQuant a la demana d'incrementar la inversió, confirma que faran més del que es\nfeia, cercant mecanismes per fer-ho arran de treure profit del patrimoni municipal,\ncom és el cas de les concessions dels aparcaments del centre de la ciutat.\nPuntualitza que no es tracta de vendre aquest patrimoni, sinó de fer-lo rendible en\nun sentit social.\nPer tant, convida a tots els grups municipals a treballar conjuntament amb el\ngovern a fi d'obtenir els instruments per garantir l'habitatge, no en un sol exercici,\nsinó en els futurs, amb un horitzó de quinze o vint anys, mitjançant una política\nconstant independentment de qui governi la ciutat.\nEl Sr. Portabella agraeix la resposta de l'Alcalde la seva transcendència en\nexpressar la voluntat d'aconseguir un gran pacte dels grups municipals a fi de\ngenerar polítiques estables durant un període no inferior a una dècada.\nEl Sr. Alcalde, a tall d'il·lustració de les seves paraules, es refereix a la seva\netapa de Conseller de Sanitat i a la col·laboració amb l'ajuntament de Barcelona,\nindependentment de qui fos al govern, de manera que s'ha establert una política\nde recerca biomèdica que ha portat la ciutat a ser puntera en aquest àmbit.\nRemarca que això no ha estat fruit de les mesures aplicades durant un exercici,\nsinó de les aplicades durant anys en una direcció i amb objectius clars.\nAixí, doncs, convida a fer el mateix en el terreny de l'habitatge, sobretot perquè\nentén que tothom s'ha convençut que el model anterior no funciona.\nd) Preguntes\nDel Grup Municipal Socialista\nPg 1. Quin és el capteniment de l'alcalde davant el fet que una associació\nempresarial privada faci d'intermediari en la gestió d'una borsa de llicències\nd'allotjaments turístics i d'habitatges d'ús turístic a Ciutat Vella?\nEl Sr. Martí Grau recorda que el juliol passat el govern municipal i el Grup del PP\nvan aprovar un pla d'usos rebutjat per un nombre significatiu de membres del\nPlenari i, sobretot, per bona part de la ciutadania del Districte de Ciutat Vella.\nPrecisa que es va aprovar un document amb què s'aixequen moltes de les\nrestriccions del pla d'usos de Ciutat Vella anterior, que mantenia l'equilibri entre\nveïns i visitants.\nPosa de manifest que malgrat l'alt grau de liberalització que suposa el nou pla\nd'usos, s’ha mantingut el sistema de rescat de llicències, la possibilitat d'obtenir el\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ntrasllat de llicències d'activitat, amb la imposició d'una major incidència de\nl'administració en la mecànica del rescat.\nEn aquest sentit, fa avinent que fa pocs dies s'han assabentat que el gremi\nd'hotels de Barcelona ha anunciat el servei de borsa de llicències d'allotjament\nturístic de Ciutat Vella amb l'objectiu de crear un punt de trobada entre l'oferta i la\ndemanda sense intermediaris i, per tant, sense l'arbitratge de l'administració\npúblic, que faciliti l'intercanvi de llicències entre tercers.\nEn aquest sentit, pregunten a l'Alcalde què li sembla la iniciativa, i si troba que\nes correspon a la major incidència de l'administració a la qual es referia fa poc, així\ncom quin és el control de l'Ajuntament sobre aquesta iniciativa del gremi d'hotels.\nEl Sr. Alcalde observa que cadascú fa la feina que li pertoca i, en aquest cas, el\ngremi d'hotelers informa de l’oferta i la demanda als seus associats, mentre que\ncorrespon a l'Ajuntament atorgar les llicències aplicant la normativa.\nNo entén, doncs, que al Sr. Martí li sorprengui el que el gremi d'hotelers actuï\ncom a tal.\nEl Sr. Martí Grau puntualitza que el gremi en aquest cas està actuant\nd'ajuntament, ja que ocupa l'espai d'arbitratge.\nEs mostra sorprès, doncs, per la resposta de l'Alcalde perquè entenia que\nl'Ajuntament intentaria mantenir el paper d'arbitratge indispensable en un territori\namb altíssima pressió turística, especialment pel que fa als apartaments, i\nlamenta, doncs, que l'Alcalde no exerceixi com a tal.\nEl Sr. Alcalde es mostra perplex per la interpretació del Sr. Martí. Reitera que\nl'Ajuntament és responsable d'atorgar les llicències, però no d'informar als\nassociats del gremi d'hotelers. Insisteix que el gremi es limita a anunciar l'oferta i\nla demanda, sense entrar a dirimir ni a tutelar el traspàs de les llicències.\nDel Grup Municipal del Partit Popular\nPg 2. Considera l'alcalde que té la confiança majoritària del Ple?\nEs retira la pregunta precedent.\nDel Grup Municipal d’Unitat per Barcelona\nPg 3. Quin és el capteniment del govern municipal sobre el projecte de la\nBiblioteca Provincial?\nEl Sr. Laporta formula la pregunta.\nEl Sr. Ciurana diu, d'entrada, que confia que el govern del PP, que segons acaba\nde dir el Sr. Mulleras té sempre en compte la bondat dels projectes i no pas qui els\npatrocina, inclourà en els pressupostos del 2014 una partida per a la biblioteca\nprovincial, tot i que tem que la influència del Sr. Mulleras sobre el seu Grup\nparlamentari no arribarà a tant. En conseqüència, confirma que el capteniment del\ngovern serà continuar exigint els compromisos assumits pel ministeri de Cultura el\n2006, amb l'aprovació del projecte executiu el 2010, i que des de juliol de 2012\nestà aturat. Precisa que el projecte executiu es refereix a la construcció d'una\nbiblioteca per valor de trenta-vuit milions d'euros, mentre que els pressupostos\ngenerals de l'estat, reiteradament, han mantingut la partida a zero.\nEl Sr. Laporta agraeix la resposta del Sr. Ciurana, i afegeix que tots són\nconscients que Barcelona és l'única província de l'estat sense biblioteca provincial,\nde manera que celebra que el govern municipal es postuli per continuar\nreivindicant la seva construcció o, altrament, esperar que canviïn les\ncircumstàncies amb l'estat i s'inclogui en el deure de l'estat amb Catalunya.\nEl Sr. Ciurana admet que haurà de figurar entre el deure i l'haver; i afegeix que,\nper part de l'Ajuntament, la llicència d'enderroc de l'edifici on s'haurà d'aixecar la\nbiblioteca ja està atorgada, i que la persistència en presentar les esmenes\npertinents als pressupostos de l'estat, any rere any, també hi és.\ne) Seguiment proposicions / declaracions de grup\n\n61\n\n\f62\n\nGASETA MUNICIPAL DE BARCELONA\n\nNÚM. 1\n\nDel Grup Municipal del Partit Popular\n1. Es sol·licita al Govern municipal que informi sobre les gestions realitzades i\nl'estat de l'execució de la proposició següent, aprovada en la sessió del dia 28 de\njuny de 2013 del Plenari del Consell Municipal: El Plenari del Consell Municipal\nacorda: Instar el Govern municipal a que realitzi les accions oportunes per El\nPlenari del Consell Municipal acorda: Instar el Govern municipal a que realitzi les\naccions oportunes per resoldre de forma immediata les problemàtiques pendents\namb el sector turístic de la ciutat: 1. Instar la Generalitat de Catalunya el\npagament immediat dels imports vençuts de l'impost turístic corresponent al 2012\ni al primer trimestre de 2013. 2. Presentar l'informe sobre la implantació de la\nzona turística a Barcelona i les seves conclusions en la propera sessió de setembre\nde la Comissió d'Economia. 3. Rescindir el contracte referent al vaixell-hotel del\nport Fòrum cobrant l'import íntegre de les mensualitats pendents de cobrament i\nde la indemnització d'1,6 milions d'euros establerta en la clàusula 12.2 del\ncontracte signat amb l'empresa finlandesa Sunborn, i destinar aquest import a\npromoció turística i econòmica de la ciutat.\nEl Sr. Mulleras presenta el seguiment de la proposició del seu Grup, presentada\nel juny passat, preguntant si s'han regularitzat els cobraments de l'impost turístic,\natès que el 20 de novembre haurien d'haver percebut la liquidació del tercer\ntrimestre; i quan tindran l'informe sobre la zona turística comercial a Barcelona, no\npas un informe genèric sobre liberalització d'horaris, sinó de la zona turística\ncomercial.\nFinalment, pregunta si ja s'ha cobrat la indemnització pendent d'1,6 milions\nd'euros del vaixell-hotel fantasma del Port Fòrum.\nLa Sra. Recasens respon, en primer lloc, que la Generalitat ha fet dos ingressos\nque ascendeixen a un total de 3.532.588 euros, en dos pagaments, un d'un\n1.750.000 euros i un altre de 1.782.000 el 31 de juliol i el 8 d'octubre\nrespectivament; afegeix que el 50% de la recaptació s'ha transferit al Consorci de\nTurisme.\nSeguidament, quant a les zones comercials turístiques, es refereix al conflicte\ncompetencial existent, i constata que no prendran cap mena de decisió que no\nestigui consensuada pel sector del comerç.\nFinalment, en referència al vaixell-hotel del Port Fòrum, reitera que s'asseguren\njurídicament que estan fent els passos adients, garantint els terminis i els drets en\ncas d'arribar a un litigi. Precisa que el juliol de 2013 l'Ajuntament va assumir\ndirectament, per subrogació de Bimsa, l'execució del contracte, i va enviar un\nrequeriment per impagament del cànon i un altre per incompliment de portar el\nvaixell; afegeix que el cànon ascendeix a 380.745 euros, i que durant el període\nd'al·legacions l'empresa concessionària ha entrat dos escrits, un que fa referència\na l'incompliment del cànon i un altre en què proposa portar un vaixell de\ndimensions menors. Actualment, i d'acord amb la normativa, l'Ajuntament té un\ntermini de tres mesos per respondre les al·legacions esmentades.\nEl Sr. Mulleras demana, davant dels incompliments reiterats de l'empresa\nconcessionària del vaixell-hotel del Fòrum, que s'apliqui el mandat d'aquest Plenari\ni que es cobri la indemnització d'1,6 milions d'euros a fi de dedicar-la al sector\nturístic, que actualment és motor econòmic i que cal ajudar perquè continuï creant\nfeina i riquesa a la ciutat.\nSeguidament, recorda que el govern municipal fa més d'un any que es va\ncomprometre a fer un informe sobre la delimitació d'una zona comercial turística i\nque no ha fet. Per tant, adverteix que fa gairebé un any que l'Alcalde està en\nsituació d'il·legalitat, atès que el gener de 2013 ja hauria d'haver definit la zona\nturística comercial de Barcelona, i destaca que durant aquest temps més de doscents mil de creueristes han arribat i han marxat de la ciutat en un dia festiu,\nmentre que a tot Espanya, durant el mateix període, tretze de les catorze ciutats\npendents de delimitar la zona comercial turística ho han fet, totes menys\nBarcelona.\nLa Sra. Recasens indica, quant al vaixell-hotel del port Fòrum, que l'Ajuntament\nté un full de ruta molt clar que seguirà estrictament, ja que entén que el més\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nimportant és assegurar la solidesa jurídica i que es garanteixin els terminis i els\ndrets de la societat cessionària, garantint el compliment del plec de clàusules del\n2006.\nDel Grup Municipal d’Unitat per Barcelona\n2. Que s'informi de l'estat d'execució de la proposició aprovada al Plenari del\nConsell Municipal de 21 de desembre de 2012 amb el contingut següent: El Consell\nPlenari de l'Ajuntament de Barcelona acorda instar al govern municipal a treballar\nper prestar un servei d’atenció integral a les famílies i llars amb tots els seus\nmembres sense feina, i que tingui com a objectius: 1. Evitar l'exclusió social i\nreduir l'índex de pobresa a la nostra ciutat. 2. El seguiment i garantia dels drets\nbàsics (habitatge, serveis sociosanitaris, educació). 3. La inserció laboral, exercint\nactivament funcions d'acompanyament en la cerca de feina, en l'emprenedoria i/o\nen la formació complementària.\nEl Sr. Laporta es refereix a la proposició aprovada el desembre del 2012 amb la\nqual s'adoptaven un seguit de mesures per ajudar les famílies amb tots els seus\nmembres en situació d'atur, que a Barcelona són entorn de les cent mil.\nLa Sra. Fandos indica que han mirat d'ampliar els recursos d'atenció a les\nfamílies de manera transversal, tal com demanaven en la proposició, i\ncoordinadament amb altres àrees municipals. En aquest sentit, fa avinent que amb\nl'Àrea de Promoció Econòmica han ampliat la capacitat d'atenció de programes com\nara el PILS i el Proper, que s'adreça a persones entre quaranta i seixanta anys\naturades de llarga durada, i precisa que d'ençà que es va posar en marxa l'estiu,\nhan atès més de 593 persones, les quals posteriorment es poden inserir a través\ndel programa de clàusula social.\nAfegeix que a través de Barcelona Activa s'han creat nous programes entre els\nquals \"Barcelona creació\", que inclou sis-cents ajuts de tres mil euros a les\nempreses que contracten indefinidament joves o aturats de llarga durada.\nQuant als ajuts a les famílies, fa avinent que han augmentat els ajuts d'inclusió\nsocial i, pel que fa a l'habitatge, que s'han posat en marxa noves promocions\nd'inclusió i de lloguer a Torre Baró.\nConclou la seva intervenció confirmant al Sr. Laporta que continuaran treballant\nen la línia de donar suport a les persones i famílies que més pateixen les\nconseqüències de l'atur.\nEl Sr. Laporta, després d'agrair les explicacions de la Tinent d'Alcalde,\nl'encoratja a tirar endavant programes com el PILS, el Barcelona Creació i també\namb les noves promocions d'habitatge.\nMOCIONS\nDECLARACIONS INSTITUCIONALS\nDI1.1. Atès que el dia 1 de desembre de cada any es commemora del Dia\nMundial de la Sida i milions de persones es reuneixen a tot el món per recordar els\néssers estimats que han perdut la vida a causa de la malaltia, i per a celebrar els\nprogressos que s’han fet per posar fi a l’epidèmia.\n2. Atès que s’han fet grans avenços en el coneixement i el tractament de la\ninfecció, però tenim reptes pendents en relació amb la prevenció, el diagnòstic\nprecoç, la vacuna, la cronicitat, la discriminació, l’estigmatització i l’abordatge\nsocial.\n3. Atès que l’Ajuntament de Barcelona col•labora amb les entitats que treballen\nen l’àmbit de prevenció, l’atenció, la sensibilització i la recerca en relació al VIH i la\nSida per tal que les persones afectades visquin amb dignitat i amb igualtat de\ntracte i condicions que la resta de ciutadans i ciutadanes.\nDe conformitat amb l’article 60.6, 65, 73.5 i 101.1. del Reglament Orgànic\nMunicipal de l’Ajuntament de Barcelona, els grups municipals sotasignats\npresenten al Plenari del Consell Municipal els següents compromisos:\n\n63\n\n\f64\n\nGASETA MUNICIPAL DE BARCELONA\n\nNÚM. 1\n\nPrimer: Adherir-nos al manifest d’ONUSIDA d’enguany, que duu per lema\nAvançant cap a la meta d’arribar a zero, que vol remarcar la importància de\nmantenir els progressos assolits en la prevenció, el diagnòstic precoç, els\ntractaments i la no discriminació, pilars fonamentals de la lluita contra la sida.\nSegon: Reiterar el compromís de l’Ajuntament de Barcelona en la lluita contra el\nVIH/Sida, a la vegada que felicitar la tasca de les entitats barcelonines amb qui\ntreballem conjuntament.\nTercer: Reforçar els missatges sobre l’eficàcia de les mesures de protecció i\nincorporar noves estratègies de prevenció, millorar l’accés als serveis sanitaris de\nla població, fomentar la detecció precoç del VIH per disminuir el retard diagnòstic, i\ndifondre el bon compliment terapèutic.\nQuart: Garantir la dignitat i les llibertats fonamentals de les persones infectades\npel VIH, tot defensant els seus drets i vetllant per tal que la malaltia sigui\nconeguda i no impliqui l’estigmatització dels qui la pateixen.\nCinquè: Mostrar de nou la nostra solidaritat amb totes les manifestacions de\nsuport a les persones malaltes de sida, les que viuen amb el VIH/Sida i les que han\nmort a causa de la malaltia.\nS’aprova, per unanimitat, aquesta declaració institucional que ha estat llegida\nper la Sra. Vila.\nDI2. Després de la celebració a la ciutat de Màlaga, l’any 2011, del II Foro de\nDiseño Universal es va fer evident la necessitat d’articular una estratègia per\nmillorar l’habitabilitat urbana i adaptar les nostres ciutats als processos de canvis\nque les configurin com espais intel·ligents i amables “per a tothom”. Aquesta\nnecessitat s’ha manifestat més urgent després d’un primer contacte amb les\ndiferents ciutats durant la trobada del darrer Fòrum Internacional de Disseny\nUniversal i Mobilitat del passat mes de juny.\nDe tot això va sorgir la idea de constituir oficialment la “Red de Ciudades por la\nAccesibilidad”, en el marc d’una reunió que es celebrarà a Madrid en una data als\nvoltants del dia 3 de desembre de 2013.\nLa Red de Ciudades por la Accesibilidad vol ser l’espai i l’instrument per al debat\ni intercanvi d’idees i experiències, un lloc per a conèixer i donar a conèixer les\nactuacions que s’estan portant a terme a les ciutats, de manera que de l’intercanvi\nens en puguem beneficiar tots i totes. Però també vol convertir-se en un lloc per a\nla reflexió i l’anàlisi de tot allò que s’està fent, per aprofundir en els projectes, en\nles idees i donar la necessària visió crítica.\nAmb la creació de la Red de Ciudades por la Accesibilidad, es vol propiciar llocs\naccessibles per a tothom, independentment de l’edat, condició física, psíquica o\nsensorial. Per portar a terme aquest projecte es necessita la iniciativa municipal i\nl’aportació de les persones amb discapacitat i de les entitats que les representen\nper a que ofereixin l’anàlisi de les necessitats, les prioritats i la concreció de les\nmateixes.\nEls Municipis tenen al seu abast les eines necessàries per a dissenyar ciutats que\npuguin ser habitades per totes les persones. Ciutats que ofereixin serveis dirigits a\ntots els ciutadans i ciutadanes, amb criteris de disseny universal, tenint\nl’accessibilitat integral com a objectiu transversal de les seves actuacions.\nPer això és important la creació d’aquesta Red de Ciudades por la Accesibilidad,\nper tal de reforçar aquestes pràctiques municipals i que sigui un fòrum d’intercanvi\nd’experiències i bones pràctiques en el disseny de la ciutat.\nDe conformitat amb l’article 60.6, 65, 73.5 i 101.1. del Reglament Orgànic\nMunicipal de l’Ajuntament de Barcelona, els grups municipals sotasignats\npresenten al Plenari del Consell Municipal la declaració institucional següent:\nI. Barcelona ha estat capdavantera i pionera en implementar mesures\nd’accessibilitat gràcies a l’aposta decidida des de fa més de 30 anys de\nl’Ajuntament, les entitats, l’Institut Municipal de Persones amb Discapacitat i els i\nles professionals, per fer una ciutat accessible per a tothom.\nII. En aquest àmbit la Red de Ciudades por la Accessibilidades configura com\nuna estratègia per millorar l’habitabilitat urbana i social a través del disseny\nuniversal dels espais i serveis públics de les ciutats, les quals es troben en un\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nprocés de transformació, per la qual cosa es planteja un canvi d’actitud i una\nalternativa pròpia i imaginativa als reptes a què ens enfrontem.\nIII. L’Ajuntament de Barcelona ratifica l’Acord de la Comissió de Seguretat i\nMobilitat de portar a terme els procediments oportuns per tal de formar part de la\nRed de Ciudades por la Accesibilidad.\nS’aprova, per unanimitat, aquesta declaració institucional que ha estat llegida\nper la Sra. Díaz.\nDI3. Recentment, el govern de l’Estat ha iniciat la tramitació del Proyecto de Ley\nreguladora del Factor de Sostenibilidad y del Índice de Revaloración del Sistema de\nPensiones de la Seguridad Social, sense voluntat de cercar un acord amb els\nagents socials ni els grups parlamentaris.\nEl govern justifica aquest projecte sense afrontar el problema des de l’arrel, que\na curt termini no és l'augment de la despesa, sinó la caiguda dels ingressos,\nprovocada no només per la crisi, sinó sobretot per les polítiques d'ajust dur de\nl'economia i que han provocat una pèrdua de cotitzacions de més d'un milió de\nllocs de treball, així com la caiguda de les bases mitjanes de cotització com a\nconseqüència de la precarietat dels contractes.\nD’acord amb el que estableixen els articles 60.6, 65, 73.5 i 101.1 del Reglament\nOrgànic Municipal, l’Ajuntament de Barcelona vol manifestar el seu posicionament i\naprovar la declaració institucional següent:\nEl Plenari del Consell Municipal de l’Ajuntament de Barcelona acorda:\n1. Manifesta el rebuig al Proyecto de Ley reguladora del Factor de Sostenibilidad\ny del Índice de Revaloración del Sistema de Pensiones de la Seguridad Social,\nperquè ha iniciat el seu tràmit sense cap mena de diàleg ni voluntat de consens\namb els agents socials ni els grups parlamentaris.\n2. Valora que els supòsits del govern de l’Estat per iniciar aquesta reforma del\nsistema de pensions no responen a la realitat existent, en tant que l’Estat espanyol\ngasta en pensions per sota de la mitjana de la UE.\n3. Reclama que el govern de l’Estat, acordi en el marc del Pacte de Toledo i amb\ndiàleg amb els agents socials, mesures immediates de caràcter fiscal i de política\nlaboral per garantir el sistema de pensions i que s’estudiïn, també de forma\nconjunta, altres mesures a mig i llarg termini.\n4. En conseqüència, demana al govern de l’Estat que retiri el Proyecto de Ley\nreguladora del Factor de Sostenibilidad y del Índice de Revaloración del Sistema de\nPensiones de la Seguridad Social.\nS’aprova aquesta declaració institucional que ha estat llegida pel Sr. Gomà amb\nel posicionament favorable de tots els Grups municipals excepte el del Partit\nPopular.\nDI4.1. Atès que la violència masclista és un fenomen estructural que adopta\nmúltiples formes: violència física, violència psicològica, violència sexual i abusos\nsexuals i violència econòmica; i que es pot manifestar en l’àmbit de la parella, en\nl’àmbit familiar, en l’àmbit laboral, en l’assetjament sexual i per raó de sexe, o en\nl`àmbit social amb el tràfic de dones i nenes, la mutilació genital femenina, els\nmatrimonis forçats, la violència derivada dels conflictes armats, i qualsevol de les\nformes anàlogues que lesionin la dignitat, la integritat o la llibertat de les dones.\n2. Atès que al segle XXI, la llei ens empara i la història ens reconeix essencials\nen el progrés, en la vida i en les llibertats i, per tant, la violència vers les dones no\npot seguir sent una xacra a la nostra societat.\n3. Atès que cal que homes i dones seguim treballant plegats des de la convicció\nque la igualtat real i efectiva, reconeguda i respectada, que serà la base d’una\nsocietat en què la violència masclista no tindrà raó de ser.\n4. Atès que les actuacions davant la violència exercida contra les dones han de\ntenir en compte el context social i cultural en què es troben i que les causes que\nles generen són multifactorials i, per tant, requereixen d’un treball coordinat i\ntransversal entre els diferents àmbits implicats i entre les institucions i instàncies\ncompetents.\n5. Atesos els marcs legals existents amb l’aprovació de la LeyOrgánica 1/2004,\nde 28 de diciembre, de Medidas de protección integral contra la violència de\n\n65\n\n\f66\n\nGASETA MUNICIPAL DE BARCELONA\n\nNÚM. 1\n\ngenero i la Llei 5/2008, de 24 d’abril, del dret de les dones a eradicar la violència\nmasclista, que van significar un pas endavant en l’abordatge de la violència de\ngènere vers les dones i en els recursos públics destinats per fer-li front.\n6. Atès que fa temps que des de l’Ajuntament de Barcelona estem treballant\nconjuntament amb altres institucions i també col·laborant amb la societat civil\norganitzada, les entitats i les associacions de dones, i amb totes aquelles persones\nque individualment aposten de forma incansable per assolir aquesta fita.\nDe conformitat amb l’article 60.6, 65, 73.5 i 101.1. del Reglament Orgànic\nMunicipal de l’Ajuntament de Barcelona, els grups municipals sotasignats\npresenten al Plenari del Consell Municipal els següents compromisos:\nPrimer: Expressar la nostra condemna i rebuig a totes i cadascuna de les\nexpressions de la violència masclista i reafirmar el nostre compromís i\ndeterminació per combatre i eradicar aquest greu problema social, que atempta\nfrontalment, i sovint d’una manera irreparable, contra la llibertat i els drets de les\ndones.\nSegon: Esmerçar tots els esforços en l’atenció a les dones que pateixen violència\nmasclista, actuant des de la prevenció fins a la recuperació de les dones i dels seus\nfills i filles.\nTercer: Incidir molt especialment en la sensibilització i prevenció entre la\npoblació jove, per tal d’evitar relacions desiguals i situar el discurs en la dignitat, el\nrespecte i la llibertat, tot vetllant per la construcció de nous models de relació\nentre els sexes, basats en l’equitat, el reconeixement i el respecte a la diferència, i\npotenciant la paraula, el diàleg i l’escolta, ja sigui en tots els vessants de l’àmbit\neducatiu com en la resta de les actuacions de l’administració municipal i la\ncomplicitat dels mitjans de comunicació.\nQuart: Reforçar aquelles actuacions d’atenció a les víctimes i els seus fills i filles\nque tenen com a objectiu assolir la plena integritat i recuperació personal\nd’aquestes dones i els seus infant: seguir enfortint els protocols d’actuació en els\nàmbits sanitari, social, jurídic i dels cossos de seguretat, ampliant les places\nd’acollida i els recursos necessaris, amb l’objectiu d’evitar una nova agressió, i\nfacilitant la tramitació de denúncies.\nCinquè: Seguir garantint el suport institucional a les entitats de dones\nimplicades en l’eradicació de la violència masclista.\nSisè: Rebutjar iniciatives legislatives que comportin fer passos enrere en el\ntractament de la violència masclista.\nS’aprova, per unanimitat, aquesta declaració institucional que ha estat llegida\npel Sr. Laporta.\nNo havent-hi altres assumptes per a tractar, la Presidència aixeca la sessió a les\nsetze hores i trenta minuts.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nAcords\nAcords de la sessió del dia 20 de desembre de 2013\nAprovació de l’acta de la sessió de 29 de novembre de 2013.\nC) Part Decisòria / Executiva\nb) Propostes d'acord\nCOMISSIÓ DE PRESIDÈNCIA I RÈGIM INTERIOR\n1. Atorgar la Medalla d'Or al Mèrit Cívic a l'Escola Superior de l'Edificació de\nBarcelona com a reconeixement a la seva trajectòria per aconseguir millorar els\nhabitatges de la nostra ciutat i la qualitat de vida dels seus habitants.\n2. Ratificar l’acord assolit pels representants de l’Ajuntament de Barcelona i el\nComitè d’empresa el 21 de novembre de 2013, que s’adjunta com a annex, sobre\nmodificació de l’article 11 (categories laborals) de l’annex 1 de condicions\nespecífiques del personal laboral de l’Acord de condicions de treball comunes dels\nempleats públics de l’Ajuntament de Barcelona 2008-2011 publicat en el DOGC\nnúm. 5503 d'11 de novembre de 2009 i actualment en vigor. Publicar aquest acord\ni el seu annex a la Gaseta Municipal i presentar-ho davant el Departament\nd’Ocupació i Empresa de la Generalitat de Catalunya de conformitat amb l’article\n90.2 de l’Estatut dels Treballadors.\n3. Aprovar inicialment les modificacions del catàleg de llocs de treball, categories\nprofessionals i taules retributives respecte a les aprovades pels acords del plenari\ndel Consell Municipal de 21 de desembre de 2012 i 24 de juliol de 2013, en els\ntermes que s'adjunten a l'annex. Sotmetre aquest acord i el seu annex a\ninformació pública durant un termini de trenta dies i, si no s’hi formulen\nreclamacions o al·legacions, tenir per elevat automàticament aquest acord\nd’aprovació inicial a definitiva i publicar aquest acord i el seu annex 1 en la Gaseta\nmunicipal de Barcelona i al web municipal i de forma resumida al Butlletí Oficial de\nla Província de Barcelona.\nCOMISSIÓ D'ECONOMIA, EMPRESA I OCUPACIÓ\n4. Nomenar, en l’exercici de les competències reservades al Plenari del Consell\nMunicipal de l’Ajuntament de Barcelona en relació a la societat privada municipal\nBarcelona Cicle de l’Aigua, SA, auditors per a l’exercici 2013 a Pricewaterhouse\nCoopers Auditores, SL i Gabinete Técnico de Auditoría y Consultoría, SA,\nconjuntament.\n5. 1r. Acordar provisionalment la imposició d’una taxa per tramitació de\nllicències de terrasses a espais privats d’ús públic; 2n. Aprovar provisionalment,\nsegons l’article 1r de l’Annex, i amb efectes a partir de la seva aprovació definitiva,\nla modificació de l’Ordenança fiscal núm. 3.1, de taxes per serveis generals, per\nincorporar les disposicions reguladores de la taxa referida en l’anterior punt 1r; 3r.\nAcordar provisionalment la incorporació del mòdul bàsic reduït de vetlladors amb\nuna superfície mínima de 1,20 m2; 4t. Aprovar provisionalment, segons l’article 2n\nde l’Annex, i amb efectes a partir aprovació definitiva, la modificació de\nl’Ordenança fiscal 3.10, de taxes per utilització privativa del domini públic\nmunicipal i altres prestacions de serveis, per incorporar les disposicions\nreguladores de la modificació referida en l’anterior punt 3r; 5è. Sotmetre els\nanteriors acords i el text de les corresponents ordenances fiscals a informació\n\n67\n\n\f68\n\nGASETA MUNICIPAL DE BARCELONA\n\nNÚM. 1\n\npública durant un període de 30 dies hàbils, comptadors des de l’endemà de la\nseva publicació al Butlletí oficial de la Província, dins dels quals els interessats\npodran examinar l’expedient i presentar les reclamacions que estimin oportunes; i\n6è. Tenir per aprovades definitivament la imposició i les correlatives ordenances\nfiscals reguladores dels tributs esmentats en el supòsit que no es presentin\nreclamacions.\n6. Suspendre i ajornar, respecte del dret de superfície atorgat a la Cambra\nOficial de Comerç, Indústria i Navegació de Barcelona respecte de la finca de\npropietat municipal situada a l’avinguda Diagonal núm. 59 i carrer Selva de Mar\nnúms. 43-47, formalitzat per escriptura formalitzada davant el Notari de Barcelona\nsenyor Juan José López Burniol el 20 de desembre de 2006, número de protocol\n5348 i l’escriptura formalitzada mitjançant escriptura de rectificació i novació de\nl’anterior autoritzada pel mateix Notari el 27 de juliol de 2010, número de protocol\n1330, els terminis següents: a) el termini de presentació del projecte d’obres i\nsol·licitud de la llicència d’obres fins el 31 de gener de 2016; i b) el termini de\npagament del preu del dret de superfície fins el 31 de juliol de 2016, ambdós\nterminis amb caràcter improrrogable; mantenir inalterables la resta de condicions\ndel dret de superfície; sotmetre la modificació a informació pública durant un\ntermini de trenta dies i, si no s'hi formulen reclamacions o al·legacions, tenir per\nelevat automàticament aquest acord d’aprovació inicial a definitiva; formalitzar\nescriptura modificativa de la constitució del dret de superfície en els termes del\npresent acord; i facultar l'Alcaldia per a la realització de totes les actuacions\nencaminades a concretar, clarificar i executar el present acord.\n7. Acceptar la renúncia, amb efectes d’11 d’octubre de 2013, formulada pel\nConsorci Casa d’Àsia, a la cessió d’ús de la finca situada al carrer de Rosselló núm.\n279, avinguda Diagonal núm. 373, coneguda com a Palau del Baró de Quadras,\nque fou aprovada per acord del Plenari del Consell Municipal, en sessió de 15 de\nfebrer de 2002, atès el trasllat definitiu de la seva seu social.\n8. Cedir l’ús a favor de l’Institut Ramon Llull de la finca de propietat municipal\nubicada a l’avinguda Diagonal núm. 373, coneguda com el Palau del Baró de\nQuadres, amb la finalitat de destinar-lo a seu de l’Institut amb caràcter gratuït i\nd’acord amb les condicions annexes, que s’aproven; sotmetre l’expedient a\ninformació pública durant un termini de vint dies i, si no s’hi formulen reclamacions\no al·legacions, procedir a la cessió d’ús; i formalitzar la cessió en document\nadministratiu.\n9. Aprovar l'expedient 1265/13 de reconeixement de crèdit per un import de\n354.284,57 euros atesa la necessitat de regularitzar les despeses a favor de\nl'Ajuntament de Sant Adrià de Besòs, amb NIF P0819300E, despeses realitzades\nen exercicis anteriors i no reconegudes durant l'exercici corresponent. Autoritzar,\ndisposar i reconèixer l'obligació de la despesa per un import de 354.284,57 euros,\namb càrrec al Pressupost i posició pressupostària indicats en aquest mateix\ndocument a favor de l'Ajuntament de Sant Adrià de Besòs.\nCOMISSIÓ D'HÀBITAT URBÀ I MEDI AMBIENT\n10. Aprovar l’Addenda al Conveni de col·laboració en el manteniment i\nconservació de les rondes de Barcelona i del tram municipal de la Gran Via nord\nsignat en data 14 de maig de 2012; facultar el Tercer Tinent d’Alcalde de\nl’Ajuntament de Barcelona, Im. Sr. Antoni Vives i Tomàs per la seva signatura; i\nautoritzar i disposar la despesa per import de 5.830.790,00 euros, amb càrrec al/s\nPressupost/os i partida/es indicats en aquest mateix document, a favor del Consell\nComarcal del Barcelonès, amb NIF P5800012F, per fer front a l’esmentada\naddenda. La consignació queda subordinada al crèdit que per cada exercici\nautoritzin els respectius pressupostos, d’acord amb l’art. 174 del RDL 2/2004, de 5\nde març, regulador de les Hisendes Locals.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n11. Resoldre les al·legacions formulades en el tràmit d’informació pública de\nconformitat amb l’informe de la Direcció de Llicències i Inspecció de 2 de desembre\nde 2013, que s’incorpora a aquest acord a efectes de motivació; aprovar\ndefinitivament l’Ordenança de Terrasses i disposar la publicació d’aquest acord i\ndel text de l’Ordenança en el Butlletí Oficial de la Província de Barcelona i a la seu\nelectrònica de l’Ajuntament.\nDistricte de Sarrià-Sant Gervasi\n12. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic per a l’ampliació de l’equipament religiós\nsituat al carrer d’Anglí, núm. 55, promogut per Benedictinas del Monasterio de San\nPedro de las Puellas, amb les modificacions a què fa referència l’informe de la\nDirecció de Serveis de Planejament, que consta a l’expedient i a efectes de\nmotivació s’incorpora a aquest acord.\nDistricte d'Horta-Guinardó\n13. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic de concreció de la titularitat, tipus i\nordenació de l’equipament del solar situat al carrer de Natzaret, núms. 115-117,\ndins el recinte de l’Hospital Universitari de la Vall d’Hebron, promogut pel Servei\nCatalà de la Salut; resoldre les al·legacions presentades en el tràmit d’informació\npública de l’aprovació inicial, de conformitat amb l’informe de la Direcció de\nServeis de Planejament, que consta a l’expedient i a efectes de motivació\ns’incorpora a aquest acord.\n14. Aprovar definitivament, de conformitat amb l'article 68 de la Carta Municipal\nde Barcelona, el Pla especial urbanístic per a la regulació de l’ampliació de la\nBiblioteca Montbau-Albert Pérez Baró, situada al carrer d’Àngel Marquès, núms. 26, d’iniciativa municipal (BIM/SA).\nCOMISSIÓ DE CULTURA, CONEIXEMENT, CREATIVITAT I INNOVACIÓ\n15. Atorgar la Medalla d’Or al Mèrit Cultural de l’Ajuntament de Barcelona al Sr.\nJordi Subirà i Rocamora per la seva important contribució a la difusió, promoció i\npràctica del Cant Coral a Catalunya i especialment a Barcelona.\n16. Atorgar la Medalla d’Or al Mèrit Cultural de l’Ajuntament de Barcelona a títol\npòstum al Sr. Eugenio Trias Sagnier per la seva contribució al pensament filosòfic,\nespecialment en la filosofia de l’art i l’estètica, i la filosofia de la religió.\nD) Part d'impuls i control\nc) Proposicions\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n1. El Plenari del Consell Municipal, en la seva condició també de Junta General\nd’Accionistes de les empreses municipals BIMSA i BSM, insta al seu Conseller\nDelegat i Director General respectivament, així com ambdós consells\nd’administració, a aplicar els acords aprovats, i els que s’aprovin en endavant, per\nles Comissions i Ple d’aquest Ajuntament que afectin a les esmentades empreses.\n\n69\n\n\f70\n\nGASETA MUNICIPAL DE BARCELONA\n\nNÚM. 1\n\nDel Grup Municipal PP:\n2. El Plenari del Consell Municipal acorda: Instar al Govern Municipal a: 1.\nTraslladar a la Comissió Sectorial d’Ordenació Turística de la Taula de Turisme, de\nla que forma part l’Ajuntament, la petició d’incloure a la Llei 13/2002 de 21 de\njuny de Turisme, el Decret 159/2012 de 20 de novembre d’establiments\nd’allotjament turístic i d’habitatges d’ús turístic i la Llei 18/2007 de 28 de\ndesembre, del dret a l’habitatge, la necessitat de dotar un règim específic\ncompetencial per la ciutat de Barcelona i modificar el marc normatiu, a fi i efectes\nque l’Ajuntament de Barcelona pugui desenvolupar normativament l’aplicació\nd’aquestes Lleis en matèria d’allotjament turístic a la ciutat de Barcelona. 2.\nIniciar, en un termini màxim de 6 mesos, la tramitació de Plans Especials a les\nzones de més impacte turístic que reguli les noves llicències per a l’activitat\nd’apartaments d’ús turístic, sempre que sigui per causes objectives i per raons\nimperioses d’interès general. 3. Aplicar un Pla de xoc d’Inspecció en el sector\nd’allotjament turístic il·legal i garantir el compliment de la normativa d’aquells que\nla tenen concedida. 4. Estudiar els mecanismes jurídics aplicables per tal de revisar\na l’alça l’import de la taxa municipal de llicències per l’activitat d’habitatges d’ús\nturístic i d’establir la renovació anual de la mateixa. 5. Informar les comunitats de\nveïns dels drets als seus Estatuts i dels procediments a seguir per infraccions de\nles normatives i de la resposta municipal (tècnics i Guardia Urbana).\nb) Proposicions amb contingut de Declaració institucional\nEs fa constar que la Proposició / Declaració de Grup que es transcriu a\ncontinuació té naturalesa d’acte d’impuls polític de l’acció del govern i no produeix\nefectes jurídics com a acte administratiu resolutori.\nÚnica. El Plenari del Consell Municipal de l'Ajuntament de Barcelona acorda: 1.\nManifestar el suport de l'Ajuntament de Barcelona a la celebració el dia 9 de\nnovembre de 2014 del Referèndum que consultarà, en els termes acordats i amb\nla pregunta majoritàriament pactada, al poble de Catalunya. 2. Instar el Govern\nmunicipal a col·laborar amb el Parlament de Catalunya i la Generalitat de\nCatalunya per tal de fer possible el Referèndum sobre el futur polític de Catalunya.\nF) Declaració Institucional\nDI única. El Plenari del Consell Municipal de l’Ajuntament de Barcelona demana\nal Govern de l’Estat que, abans del 2014, realitzi les accions necessàries per\nacollir-se al Programa de Garantia Juvenil de la Unió Europea, que té per objectiu\ncombatre l’atur juvenil, i que aquests fons siguin descentralitzats i es reparteixin\nequitativament entre les comunitats autònomes i els governs locals.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCOMISSIÓ DE GOVERN\nActes\nActa de la sessió del dia 18 de desembre de 2013, aprovada el dia 27 de\ndesembre de 2013\nA la Sala nova de Govern de la Casa Consistorial de la Ciutat de Barcelona, el\ndia divuit de desembre de dos mil tretze s'hi reuneix la Comissió de Govern en\nsessió ordinària, sota la presidència de l'Excm. Sr. Alcalde, Xavier Trias i Vidal de\nLlobatera. Hi concorren els Ims. Srs. i les Imes. Sres. Tinents/tes d'Alcalde,\nJoaquim Forn i Chiariello, Sònia Recasens i Alsina, Antoni Vives i Tomàs, Maite\nFandos i Payà, Jaume Ciurana i Llevadot, i els Ims. Srs. Regidors i les Imes. Sres.\nRegidores, Joan Puigdollers i Fargas, Gerard Ardanuy i Mata, Mercè Homs i Molist,\nRaimond Blasi i Navarro, Jordi Martí i Galbis, Eduard Freixedes i Plans i Irma\nRognoni i Viader, assistits pel Secretari General, Sr. Jordi Cases i Pallarés, que\ncertifica.\nExcusa la seva absència l’Ima. Sra. Regidora Francina Vila i Valls.\nTambé hi és present el Gerent Municipal, Sr. Constantí Serrallonga Tintoré i el\nDirector de l’Alcaldia, Sr. Albert Ortas Serrano.\nConstatada l'existència de quòrum legal, la Presidència obre la sessió a les nou\nhores i trenta minuts.\nA) Aprovació de l'acta de la sessió anterior\nEs dóna per llegida l'acta de la sessió anterior, celebrada l’11 de desembre de\n2013, l'esborrany de la qual ha estat tramès a tots els membres de la Comissió; i\ns'aprova.\nB) Part Informativa\na) Despatx d'ofici\nb) Informes\nC) Part Decisòria\na) Propostes d'acord\nDonat compte de les propostes incloses a l'ordre del dia, s'acorda:\nÀREA DE PRESIDÈNCIA, RÈGIM INTERIOR, SEGURETAT I MOBILITAT\n1. Aprovar, per motiu d’interès públic, a l’empara dels articles 219, 234.3 i\n107.1.a) del Text Refós de la Llei de Contractes del Sector Públic, aprovat per\nRDLeg 3/2011, de 14 de novembre, la modificació del contracte núm. 12003467,\nque té per objecte l’execució de les obres de reforma i adequació de l'edifici situat\na la plaça Pi i Sunyer, núm. 8 de Barcelona, per ubicar l'Àrea de Gestió de\nPrevenció, Seguretat i Mobilitat, adjudicat per un import de 498.202,59 €, IVA\ninclòs, a ACSA Obras e Infraestructuras SA, NIF A08112716, per acord de la\nComissió de Govern de 29 de maig de 2013, modificació consistent en l’augment\nde les unitats realment executades sobre les previstes als amidaments del\nprojecte, que n’eren insuficients, i que representa un increment de la despesa de\n\n71\n\n\f72\n\nGASETA MUNICIPAL DE BARCELONA\n\nNÚM. 1\n\n45.253,20 euros, IVA inclòs, no superior al 10% del pressupost inicial, d’acord amb\nl’informe justificatiu de 4 de desembre de 2013, obrant a l’expedient. Ampliar\nl'autorització i la disposició de la despesa del contracte, a favor de l’esmentada\nempresa, per la quantitat indicada, de la qual 37.399,34 € corresponen a l’import\nnet i 7.853,86 €, a l’IVA, al 21%, amb càrrec a la partida 0401 63202 13212, del\npressupost de 2013. Requerir l'adjudicatari perquè en el termini màxim de 15 dies\nhàbils, a partir de la data de recepció de la notificació d'aquesta resolució,\nprocedeixi al reajustament de la garantia, per un import de 1.869,97 €, i per tal\nque comparegui en el termini màxim dels 10 dies següents a la data del dipòsit per\nformalitzar la modificació del contracte el dia i hora que se li indiqui.\n2. Aprovar l'adhesió a l’Acord marc aprovat el 23 d’octubre de 2013, pel\nConsorci Català pel Desenvolupament Local, de subministrament de vehicles de\nserveis policials, en la modalitat d’arrendament amb opció de compra, amb\ndestinació a les entitats locals de Catalunya (expedient 2013.01- lots 1 i 2); iniciar\nl’expedient amb núm. de contracte 13004788, d’encàrrec de provisió basat en\nl’esmentat Acord marc, per l’arrendament, amb opció de compra, de 56 vehicles de\nserveis policials, del lot 1, per a la Guàrdia Urbana de Barcelona, durant el termini\nde 48 mesos i un màxim de 110.000 quilòmetres, mitjançant tramitació ordinària,\npel procediment previst a l’article 198 del Text Refós de la Llei de contractes del\nsector públic, aprovat per RDL 3/2011, de 14 de novembre; autoritzar la despesa\nper import de 2.868.096,00 euros, dels quals 2.370.327,28 euros corresponen a\nl’import net i 497.768,72 euros, a l’IVA al 21%, amb càrrec a la partida 0401\n20400 13211, dels pressupostos municipals dels exercicis 2014, 2015, 2016, 2017\ni 2018, segons consta la relació comptable; atès que l’autorització es formalitza en\nexercici anterior a l’inici de l’execució del contracte, se’n sotmet a la condició\nsuspensiva d’existència de crèdit adequat i suficient per a finançar les obligacions\nderivades d’aquest contracte a l’exercici corresponent; aprovar els plecs condicions\nespecífiques d’execució, tècniques i administratives, que regiran el contracte;\nrequerir l’empresa BBVA Autorenting SA, amb NIF A60028776, adjudicatària del lot\n1 de l’Acord marc, per tal que presenti el document d’oferta que contingui les\ncondicions específiques del subministrament a que se subjectarà l’encàrrec de\nprovisió, i donar compte a la Comissió de Seguretat i Mobilitat.\n3. Restar assabentat del decret d'Alcaldia, de 20 de novembre de 2013, relatiu a\nla contractació pública responsable amb criteris socials i ambientals, per a\nl'efectiva aplicació de consideracions de tipus social i ambiental als contractes del\nsector públic que subscriguin l'Ajuntament de Barcelona i les entitats dependents\nque tenen la condició de poder adjudicador.\n4. Modificar el contracte, número 13001183 (LOT 1: Baixa Tensió), derivat de\nl'Acord Marc (contracte 12003762) que té per objecte la contractació del\nsubministrament elèctric de l’Ajuntament de Barcelona i altres organismes\nassociats, adjudicat en data 6 de març de 2013 a l’empresa Endesa Energia, SAU,\namb NIF A81948077; en virtut d'allò que estableixen l'art. 105 del Reial Decret\nLegislatiu 3/2011, de 14 de novembre, pel qual s'aprova el Text Refós de la Llei de\nContractes del Sector Públic i la clàusula 19 del PCAP de l'esmentat Acord Marc; en\natenció a les raons indicades als informes de data 28 de novembre de 2013\nelaborat per la Cap del Departament d’Autosuficiència Energètica i Coordinació de\nServeis d’Enllumenat, els informes de 22 i 28 de novembre de 2013 elaborats per\nla Direcció de Cicle i l’informe de data 30 de setembre de l’Institut Municipal de\nParcs i Jardins; en el sentit d’ampliar el seu import global en 1.842.935,04 euros\n(IVA inclòs); ampliar l'autorització i disposició de despesa del contracte\ncorresponent a l’Ajuntament per un import de 1.567.179,62 euros amb càrrec al\nPressupost/os i Partida/es incorporades a les relacions que s’hi adjunten; i\ndisposar-la a favor de Endesa Energia SA Soc. Unip., NIF A81948077; pel que fa a\nla resta del pressupost s’incorporen a l’expedient els documents comptables\naprovats pels òrgans competents de l’Institut Municipal de Parcs i Jardins; anul·lar\npart de l'autorització i la disposició de la despesa, en atenció a les raons indicades\nals informes de data 4 de desembre de 2013, elaborats pel Cap del Departament\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde Subministraments i Estalvi Energètic; en tant que el sistema de determinació\ndel preu del contracte és per preus unitaris i es preveu que la despesa final de\nl'exercici 2013 serà inferior a la inicialment prevista al contracte; per un import\nglobal de 413.931,35 (IVA inclòs), amb el següent desglossament i amb càrrec al\nPressupostos i Partides indicades en les relacions que s’hi adjunten: Contracte\n13001183 (Lot 1): per un import de 230.000,00 euros (IVA inclòs) corresponent\nal subministrament d’energia elèctrica en la modalitat de baixa tensió, Contracte\n13001184 (Lot 2): per un import de 183.931,35 euros (IVA inclòs) corresponent\nal subministrament d’energia elèctrica en la modalitat de mitja tensió, requerir\nl'adjudicatari per tal que, en el termini màxim de 15 dies hàbils següents a la\nrecepció d'aquesta notificació reajusti la garantia definitiva per un import de\n76.154,34 euros i comparegui per formalitzar la modificació del contracte a les\ndependències de la Direcció de Serveis d'Administració de la Gerència de Recursos;\ndonar compte d’aquest acord a la Comissió de Presidència i Règim Interior.\n5. Excloure del present procediment l’empresa Gunnebo España, SA atès no ha\naportat la documentació requerida. Adjudicar el contracte núm. 13001895, que té\nper objecte el servei de recepció d'alarmes i els serveis de manteniment dels\nsistemes de detecció d'incendis, alarmes de seguretat, càmeres i/o circuits tancats\nde TV dels edificis adscrits als 10 Districtes i vàries Gerències de l'Ajuntament de\nBarcelona, per un import màxim d'1.138.843,32 euros, IVA inclòs, i en funció dels\npreus unitaris ofertats, de conformitat amb la proposta de valoració i classificació\ncontinguda en l'expedient a Industrial y Privada, SA (SEVIP, SA) Sociedad\nEspañola de Vigilancia, amb NIF A08826745, i d'acord amb la seva proposició, en\nser considerada l'oferta més avantatjosa, sotmès a la condició suspensiva\nd'existència de crèdit adequat i suficient en el/s pressupost/os posterior/s a\nl'actual. Disposar a favor de l'adjudicatari l'esmentada quantitat amb càrrec a la/es\npartida/es i al/s pressupost/os que s'indiquen en la relació annexa a aquest\ndocument amb el següent desglossament: import adjudicació 941.192,83 euros;\ntipus impositiu del 21% d'IVA, i import de l'IVA de 197.650,49 euros. Formalitzar\nel contracte en el termini màxim de 5 dies naturals a comptar del següent al de la\nrecepció per part de l'adjudicatari del requeriment per a la formalització, sempre i\nquan hagin transcorregut 15 dies hàbils des de la tramesa de la notificació de\nl'adjudicació i no s'hagi interposat recurs especial de contractació que impliqui la\nsuspensió de la formalització o s'hagués acordat l'aixecament de la suspensió.\n6. Aprovar la convocatòria per a l’atorgament de subvencions per projectes,\nactivitats i serveis de districte i de ciutat per a l’any 2014 per la realització de\nprojectes, activitats i serveis en els àmbits temàtics de cultura, esports, educació,\nsalut, qualitat de vida, dones, adolescència i joventut, drets civils, participació i\nassociacionisme, medi ambient, immigració, civisme i convivència, benestar\nanimal, foment d’activitats organitzatives, comerç de proximitat i promoció\neconòmica, acció comunitària, persones amb discapacitats, temps i conciliació i\nafers religiosos de districte i ciutat.\n7. Atorgar la subvenció a l'Alcaldia de Medellín, amb DNI/NIF 890905211, per un\nimport de 89.973,12 euros, per al projecte Model de prevenció i interacció amb\nnens/es i adolescents i les seves famílies afectades per l'explotació sexual a la\nComuna 10 del municipi de Medellín, d'acord amb allò previst en l'article 6.2 de la\nNormativa General Reguladora de les Subvencions aprovada pel Consell Plenari el\n17 de desembre de 2010; declarar la no-inclusió en convocatòria pública donada la\nexcepcionalitat que concorre en el projecte; autoritzar, disposar i reconèixer\nl'obligació de la despesa per un import de 89.973,12 euros, amb càrrec al/s\npressupost/os i partida/es indicats en aquest mateix document, a favor d'Alcaldia\nde Medellín, amb NIF 890905211, per al projecte Prevenció explotació sexual a\nComuna 10; requerir l'entitat beneficiària per tal que, presenti la justificació dels\nfons rebuts en data màxima 30.12.2014, així com el balanç econòmic i la memòria\nde funcionament de l'activitat subvencionada.\n\n73\n\n\f74\n\nGASETA MUNICIPAL DE BARCELONA\n\nNÚM. 1\n\n8. Atorgar la subvenció a Acció Solidària-IGMAN, amb DNI/NIF G62117494, per\nun import de 80.000,00 euros, per a la realització del projecte “Contribuir a la\npolítica, la inclusió, la transparència i l’equitat en la presa de decisions públiques\nreferents a les millores socials i a la rehabilitació del paisatge abans del conflicte”,\nd'acord amb allò previst en l'article 6.2 de la Normativa General Reguladora de les\nSubvencions aprovada pel Consell Plenari el 17 de desembre de 2010; declarar la\nno-inclusió en convocatòria pública donada la excepcionalitat que concorre en el\nprojecte; autoritzar, disposar i reconèixer l'obligació de la despesa per un import\nde 80.000,00 euros, amb càrrec al/s pressupost/os i partida/es indicats en aquest\nmateix document, a favor d'Acció Solidària-IGMAN, amb NIF G62117494, per a la\nrealització del projecte “Contribuir a la política, la inclusió, la transparència i\nl’equitat en la presa de decisions públiques referents a les millores socials i a la\nrehabilitació del paisatge abans del conflicte”; requerir l'entitat beneficiària per tal\nque presenti, la justificació dels fons rebuts, en data màxima el 30.09.2014, així\ncom el balanç econòmic i la memòria de funcionament de l'activitat subvencionada.\n9. Atorgar la subvenció a Fundació Sida i Societat, amb DNI/NIF G64756323,\nper un import de 50.000,00 euros, per a la realització del projecte Fortalecimiento\nde la calidad, oportunidad y validez de la información de ITS y VIH en Guatemala\",\nd'acord amb allò previst en l'article 6.2 de la Normativa General Reguladora de les\nSubvencions aprovada pel Consell Plenari el 17 de desembre de 2010; declarar la\nno-inclusió en convocatòria pública donada la excepcionalitat que concorre en el\nprojecte; autoritzar, disposar i reconèixer l'obligació de la despesa per un import\nde 50.000,00 euros, amb càrrec al/s pressupost/os i partida/es indicats en aquest\nmateix document, a favor de Fundació Sida i Societat, amb NIF G64756323, per a\n\"Fortalecimiento de la calidad, oportunidad y validez de la información de ITS y\nVIH en Guatemala\"; requerir l'entitat beneficiària per tal que en data màxima\n31.08.2014, presenti la justificació dels fons rebuts, així com el balanç econòmic i\nla memòria de funcionament de l'activitat subvencionada.\n10. Prorrogar el conveni de col·laboració entre l'Ajuntament de Barcelona i la\nFundación Cultura de Paz, per una vigència de dos anys naturals, fins al 31 de\ndesembre de 2015; ampliar l'autorització i disposició de despesa per un import de\n60.000,00 euros amb càrrec al/s pressupost/os i partida/es indicats en aquest\nmateix document, a favor de Fundación para una Cultura de Paz, amb NIF\nG82558479, per a projectes per a una cultura de pau. Donar compte d'aquest\nacord a la Comissió de Presidència i Règim Interior.\n11. Autoritzar i disposar la despesa per un import de 865,50 euros amb càrrec\nal/s pressupost/os i partida/es indicats en aquest mateix document, a favor de\nEscola d'Administració Pública de Catalunya, amb NIF Q0840004F, per a la\nincorporació en l'entorn virtual d'aprenentatge (E.V.A.) d'alguns cursos de l'Escola\nd'Administració Pública de Catalunya (EAPC); aprovar el conveni de col·laboració\nentre l'Ajuntament de Barcelona i l'Escola d'Administració Pública de Catalunya,\namb NIF Q0840004F, per a establir les condicions de la col·laboració per a la\nconsecució de l'objectiu de la formació de personal de l'Ajuntament de Barcelona\nde conformitat amb la Normativa reguladora dels expedients d'autorització de\nl'atorgament de convenis administratius amb altres administracions públiques i\ninstitucions aprovada per decret d'Alcaldia el 27 d'abril de 2011; facultar l'Im. Sr\nJoaquim Forn i Chiariello, Primer Tinent d'Alcalde de l'Ajuntament de Barcelona,\nper a la signatura de l'esmentat conveni. Donar compte a la Comissió de\nPresidència i Règim Interior.\n12. Atorgar la subvenció a Institut de Salut Global (ISGLOBAL), amb DNI/NIF\nG65341695, per un import de 100.000,00 euros, per al projecte \"Fortalecimiento\nde la ciudad de Barcelona como referente en salud global y centro de los debates\nalrededor de los nuevos retos de la cooperación al desarrollo\", d'acord amb allò\nprevist en l'article 6.2 de la Normativa General Reguladora de les Subvencions\naprovada pel Consell Plenari el 17 de desembre de 2010; declarar la no-inclusió en\nconvocatòria pública donada la excepcionalitat que concorre en el projecte;\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nautoritzar, disposar i reconèixer l'obligació de la despesa per un import de\n100.000,00 euros, amb càrrec al/s pressupost/os i partida/es indicats en aquest\nmateix document, a favor d'Institut de Salut Global (ISGLOBAL), amb NIF\nG65341695, per al projecte \"Fortalecimiento de la ciudad de Barcelona como\nreferente en salud global y centro de los debates alrededor de los nuevos retos de\nla cooperación al desarrollo\"; requerir l'entitat beneficiària per tal que, presenti la\njustificació dels fons rebuts en data màxima 30.06.2014, així com el balanç\neconòmic i la memòria de funcionament de l'activitat subvencionada.\n13. Atorgar la subvenció a Cruz Roja Española Oficina Local, amb DNI/NIF\nQ2866001G, per un import de 50.000,00 euros, per a recolzament al municipi de\nMaputo, d'acord amb allò previst en l'article 6.2 de la Normativa General\nReguladora de les Subvencions aprovada pel Consell Plenari el 17 de desembre de\n2010; declarar la no-inclusió en convocatòria pública donada la excepcionalitat que\nconcorre en el projecte; autoritzar, disposar i reconèixer l'obligació de la despesa\nper un import de 50.000,00 euros, amb càrrec al/s pressupost/os i partida/es\nindicats en aquest mateix document, a favor de Cruz Roja Española Oficina Local,\namb NIF Q2866001G, per a recolzament al municipi de Maputo; requerir l'entitat\nbeneficiària per tal que, en el termini màxim de 6 mesos a comptar des del\npagament de la subvenció, presenti la justificació dels fons rebuts, així com el\nbalanç econòmic i la memòria de funcionament de l'activitat subvencionada.\n14. Modificar el conveni Marc entre l’Ajuntament de Barcelona i la Fundació\nUniversitat i Tecnologia La Salle (FUNITEC) subscrit el 18 d’octubre de 2010, en els\ntermes que figuren en el document que s'annexa al present acord. Prorrogar la\nvigència del Conveni Marc de col·laboració educativa signat entre l’Ajuntament de\nBarcelona i la Fundació Universitat i Tecnologia La Salle el 18 d’octubre de 2010,\nper un any natural i amb efectes a partir del 18 d’octubre de 2013 i fins el 17\nd’octubre de 2014. Facultar l’Im. Sr. Joaquim Forn Chiariello, Primer Tinent\nd’Alcalde, per a la signatura de la modificació del Conveni Marc de col·laboració\neducativa signat entre l’Ajuntament de Barcelona i la Fundació Universitat i\nTecnologia La Salle.\n15. Autoritzar i disposar la despesa per un import de 90.000,00 euros amb\ncàrrec al/s pressupost/os i partida/es indicats en aquest mateix document, a favor\nde Cruz Roja Española Oficina Local, amb NIF Q2866001G, per a finançament del\nCentre de Cooperació per a la Mediterrània de les Societats Nacionals de la Creu\nRoja i la Mitja Lluna Roja. Aprovar el conveni de col·laboració entre l'Ajuntament\nde Barcelona i Cruz Roja Española Oficina Local, amb NIF Q2866001G, per al\nfinançament del Centre de Cooperació per a la Mediterrània de les Societats\nNacionals de la Creu Roja i la Mitja Lluna Roja de conformitat amb la Normativa\nreguladora dels expedients d'autorització de l'atorgament de convenis\nadministratius amb altres administracions públiques i institucions aprovada per\ndecret d'Alcaldia el 27 d'abril de 2011. Facultar a l'Im. Sr. Jordi Martí i Galbis,\nregidor de Presidència i Territori de l'Ajuntament de Barcelona per la signatura de\nl'esmentat conveni. Requerir a l'entitat beneficiària per tal que, presenti la\njustificació dels fons rebuts, segons consta en el pacte sisè \"Justificació\" del\nconveni.\n16. Autoritzar i disposar la despesa per un import de 50.000,00 euros amb\ncàrrec al/s pressupost/os i partida/es indicats en aquest mateix document, a favor\nde Programme (UNDP) United Nations Development, amb NIF 000000990, per a\nposada en marxa de sistemes de seguiment i avaluació regió de Tànger-Tetuan;\naprovar el conveni de col·laboració entre l'Ajuntament de Barcelona i Programme\n(UNDP) United Nations Development, amb NIF 000000990, per a posada en marxa\nde sistemes de seguiment i avaluació regió de Tànger-Tetuan de conformitat amb\nla Normativa reguladora dels expedients d'autorització de l'atorgament de convenis\nadministratius amb altres administracions públiques i institucions aprovada per\ndecret d'Alcaldia el 27 d'abril de 2011; requerir l'entitat beneficiària per tal que, en\nel termini màxim de 6 mesos a partir del pagament de la subvenció, presenti el\n\n75\n\n\f76\n\nGASETA MUNICIPAL DE BARCELONA\n\nNÚM. 1\n\nbalanç econòmic i la memòria de funcionament d'aquesta i justificació dels fons\nrebuts.\n17. Prorrogar el conveni de col·laboració entre l'Ajuntament de Barcelona i CSP,\nCultura, Solidaritat i Pau, Comunitat Sant'Egidio, per a una vigència de dos anys\nnaturals, fins el 31 de desembre de 2015; ampliar l'autorització i disposició de\ndespesa per un import de 40.000,00 euros amb càrrec al/s pressupost/os i\npartida/es indicats en aquest mateix document, a favor de Cultura, Solidaritat i\nPau, Comunitat Sant'Egidio, amb NIF G59345538, per a projectes polítiques socials\ni drets de les persones. Donar compte a la Comissió de Presidència i Règim\nInterior.\n18. Denegar la compatibilitat sol·licitada pel Sr. Antoni Manuel Arjona Rosales\n(mat. 24129) entre la seva activitat municipal com a funcionari de carrera de la\nGuàrdia Urbana amb la categoria professional d’agent, amb destinació a la UNO III\n(Districte de Sants-Montjuïc) de la Gerència de Prevenció, Seguretat i Mobilitat, on\ndesenvolupa les funcions pròpies de la seva categoria, i l’exercici de la professió\nd’advocat, atès que d’acord amb el que disposa l’article 37 de la Llei 16/1991, de\n10 de juliol, de Policies Locals, els cossos policials de Catalunya només poden\ndesenvolupar aquelles activitats no incloses en la legislació reguladora de les\nincompatibilitats, que són únicament i exclusivament les previstes a l’article 19 de\nla Llei 53/1984, de 26 de desembre, d’incompatibilitats del personal al servei de\nles administracions públiques i l’article 2 de la Llei 21/1987, de 26 de novembre,\nd’incompatibilitats del personal al servei de l’Administració de la Generalitat, entre\nles quals no hi figura l’activitat sol·licitada. A més, el Sr. Arjona com membre de la\nGuàrdia Urbana de Barcelona percep un complement específic pel factor\nd’incompatibilitat, per la qual cosa tampoc es pot autoritzar la compatibilitat\nsol·licitada en base al règim comú d’incompatibilitats d’acord amb l’establert a\nl’article 16.1 de l’esmentada Llei 53/1984 i a l’article 14 de la també esmentada\nLlei 21/1987. Donar-ne compte a la Comissió de Presidència i Règim Interior.\n19. Autoritzar la compatibilitat sol·licitada per la Sra. Anna Ferrer Giménez (mat.\n19960) entre la seva activitat municipal com a funcionària de carrera amb la\ncategoria de tècnica superior de gestió, amb destinació a la Direcció d’Estratègia i\nInnovació, de la Gerència de Qualitat de Vida, Igualtat i Esports, on desenvolupa el\nlloc de treball de Directora del Programa de Qualitat (70.10.GE.10), i una segona\nactivitat en el sector públic com a consultora per entitats multilaterals per a\ngoverns latinoamericans en temes de seguretat viària: Banco Mundial, Banco\nInteramericano para el Desarrollo, Confederación Andina de Fomento i altres,\nsempre que l’assessorament sigui per supòsits concrets i l’assignació d’encàrrecs\nsigui per concurs públic o per requerir especials qualificacions, d’acord amb allò\nque preveu l’article 6 de la Llei 53/1984, de 26 de desembre, d’incompatibilitats\ndel personal de les administracions públiques. La present autorització resta\ncondicionada a l’estricte compliment dels deures públics, a les prohibicions i altres\nprevisions que es contenen en la citada Llei 53/1984, en la Llei 21/1987, de 26 de\nnovembre, d’incompatibilitats del Personal al Servei de l’Administració de la\nGeneralitat i d’altra normativa aplicable. I, en tot cas, la present autorització\nperdrà vigència per canvi de lloc de treball municipal o per variació de les\ncircumstàncies relatives al mateix. Donar-ne compte a la Comissió de Presidència i\nRègim Interior.\nDistricte d'Horta-Guinardó - Districte de Nou Barris - Districte de Sant Andreu\n20. Aprovar el conveni de col·laboració entre l’Ajuntament de Barcelona i\nl’associació Eix Maragall, Associació de Botiguers i Professionals, amb NIF G60688538, referent a la facilitació de les infraestructures necessàries pel correcte\ndesenvolupament de les activitats de dinamització comercial de l’Eix Maragall\ndurant els anys 2014 i 2015, de conformitat amb la Normativa reguladora dels\nexpedients d’autorització de l’atorgament de convenis administratius amb altres\nadministracions públiques i institucions aprovada per decret d’Alcaldia de 27 d’abril\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde 2011; facultar les Regidores i el Regidor dels Districtes de Nou Barris, d’HortaGuinardó, i de Sant Andreu per a la formalització del conveni en document\nadministratiu. Donar compte a la Comissió de Presidència i Règim Interior.\nDistricte de Ciutat Vella\n21. Aprovar el Conveni de col·laboració entre l’Ajuntament de Barcelona\nmitjançant el Districte de Ciutat Vella i el Consell de Gremis de Comerç, Serveis i\nTurisme de Barcelona per establir un marc de col·laboració en l’àmbit de les seves\ncompetències. Facultar la Regidora del Districte de Ciutat Vella per a la firma del\npresent conveni.\n22. Autoritzar i disposar la despesa de 6.000,00 euros amb càrrec a la partida\nD/48903/32412 del pressupost de l'exercici 2013, per subvencionar l'execució del\nprojecte que s'indica tot seguit. Atorgar una subvenció, mitjançant concessió\ndirecta i amb caràcter excepcional, a l'entitat Riborquestra, Associació, amb NIF\nG65937005, per un import de 6.000,00 euros, equivalent al 68,57% del cost total\ndel projecte per a la realització d'activitats d'ensenyament de la música i les arts\nescèniques amb el nens i joves del barri de Sant Pere, Santa Caterina i la Ribera,\namb un cost total d'execució de 8.750,00 euros i una durada fins al 30 de juny de\n2014, d'acord amb els articles 22.2.c) i 28, ambdós de la Llei 38/2003, de 17 de\nnovembre, General de Subvencions, i l'article 6.2 de la normativa general de\nsubvencions. Aprovar el conveni adjunt que consta a l'expedient pel qual es\nformalitzarà l'atorgament de la subvenció i facultar per a la seva signatura la\nregidora del Districte de Ciutat Vella, Ima. Sra. Mercè Homs i Molist. Requerir\nl'entitat beneficiària per tal que faciliti tota la informació que demani l'Ajuntament,\ni que procedeixi a la justificació de la subvenció rebuda en el termini màxim de tres\nmesos, a comptar des de la data de finalització del projecte subvencionat.\n23. Prorrogar el contracte núm. 10C00020 que té per objecte la gestió de\nserveis públics en la modalitat de concessió per a la gestió i explotació dels serveis\npúblics promoció, dinamització i organització de les activitats de caire cultural,\nartístic i sociocultural en el Centre Cívic Drassanes, adjudicat a Progess SL\n(Project. Gestió de Serveis Socials SL) amb NIF B59960526 per a l’any 2014.\nAutoritzar i disposar la despesa per un import de 430.391,9 euros en concepte de\nsubvenció màxima per a mantenir l'equilibri econòmic amb càrrec al Pressupost i\nPartida indicats en aquest mateix document. Requerir l'adjudicatari per tal que, en\nel termini màxim de 15 dies hàbils següents a la recepció d'aquesta notificació,\ncomparegui per formalitzar la pròrroga del contracte a les dependències del\nDistricte de Ciutat Vella.\n24. Compensar econòmicament al concessionari per tal de restablir l’equilibri\neconòmic-financer de la gestió de serveis públics en la modalitat de concessió per\na la gestió i explotació dels serveis públics de promoció, dinamització i organització\nde les activitats de caire cultural, artístic i sociocultural en el Centre Cívic\nDrassanes, concessió número 10C00020; autoritzar, disposar i obligar la despesa\nen la quantitat de 1.734,79€ amb càrrec al Pressupost/os i Partida/es indicades en\naquest mateix document a ProgessProjec. Gestió Serveis Socials, NIF: B59960526\nen concepte de pagament a compte, sense perjudici dels posteriors reajustaments\no devolucions que corresponguin; motiu: Compensació al concessionari per donar\ncompliment a la política pública de l’Ajuntament de Barcelona adreçada a persones\nen situació d’atur.\n25. Prorrogar el contracte núm. 10C00021 que té per objecte la gestió de\nserveis públics en la modalitat de concessió per a la gestió i explotació dels serveis\npúblics promoció, dinamització i organització de les activitats de caire cultural,\nartístic i sociocultural en el Centre Cívic Convent de Sant Agustí, adjudicat a\nTrànsit Projectes, SL, NIF B59489351 per a l’any 2014. Autoritzar i disposar la\ndespesa per un import de 325.218,62 euros en concepte de subvenció màxima\nper a mantenir l'equilibri econòmic amb càrrec al Pressupost i Partida indicats en\n\n77\n\n\f78\n\nGASETA MUNICIPAL DE BARCELONA\n\nNÚM. 1\n\naquest mateix document. Requerir l'adjudicatari per tal que, en el termini màxim\nde 15 dies hàbils següents a la recepció d'aquesta notificació, comparegui per\nformalitzar la modificació del contracte a les dependències del Districte de Ciutat\nVella.\n26. Compensar econòmicament al concessionari per tal de restablir l’equilibri\neconòmic-financer de la gestió de serveis públics en la modalitat de concessió per\na la gestió i explotació dels serveis públics de promoció, dinamització i organització\nde les activitats de caire cultural, artístic i sociocultural en el Centre Cívic Convent\nde Sant Agustí, concessió número 10C00021; autoritzar, disposar i obligar la\ndespesa en la quantitat de 1.898,79€ amb càrrec al Pressupost/os i Partida/es\nindicades en aquest mateix document a Trànsit Projectes, SL NIF B59489351 en\nconcepte de pagament a compte, sense perjudici dels posteriors reajustaments o\ndevolucions que corresponguin; motiu: Compensació al concessionari per donar\ncompliment a la política pública de l’Ajuntament de Barcelona adreçada a persones\nen situació d’atur.\n27. Prorrogar el contracte núm. 10C00022 que té per objecte la gestió de\nserveis públics en la modalitat de concessió per a la gestió i explotació dels serveis\npúblics promoció, dinamització i organització de les activitats de caire cultural,\nartístic i sociocultural en el centre cívic Pati Llimona, adjudicat a Trànsit Projectes,\nSL, NIF B59489351 per a l’any 2014. Autoritzar i disposar la despesa per un import\nde 301.399,35 euros en concepte de subvenció màxima per a mantenir l'equilibri\neconòmic amb càrrec al Pressupost i Partida indicats en aquest mateix document.\nRequerir l'adjudicatari per tal que, en el termini màxim de 15 dies hàbils següents\na la recepció d'aquesta notificació, comparegui per formalitzar la modificació del\ncontracte a les dependències del Districte de Ciutat Vella.\n28. Compensar econòmicament al concessionari per tal de restablir l’equilibri\neconòmic-financer de la gestió de serveis públics en la modalitat de concessió per\na la gestió i explotació dels serveis públics de promoció, dinamització i organització\nde les activitats de caire cultural, artístic i sociocultural en el centre cívic Pati\nLlimona, concessió número 10C00022; autoritzar, disposar i obligar la despesa en\nla quantitat de 4.536,10€ amb càrrec al Pressupost/os i Partida/es indicades en\naquest mateix document a Trànsit Projectes, SL, NIF B59489351 en concepte de\npagament a compte, sense perjudici dels posteriors reajustaments o devolucions\nque corresponguin; motiu: Compensació al concessionari per donar compliment a\nla política pública de l’Ajuntament de Barcelona adreçada a persones en situació\nd’atur.\n29. Prorrogar el contracte núm. 10C00003 que té per objecte la gestió de\nserveis públics en la modalitat de concessió per a la gestió i explotació dels serveis\npúblics promoció, dinamització i organització de les activitats de caire cultural,\nartístic i sociocultural en el centre cívic Barceloneta, adjudicat a Progess, SL\n(Project. Gestió de Serveis Socials, SL) amb NIF B59960526 de l’1 de gener al 30\nde juny del 2014, per un import de 188.835,7 euros. Modificar l’esmentat\ncontracte núm. 10C00003 en el sentit d'ampliar-lo de l’1 de gener al 30 de juny\ndel 2014 per donar continuïtat al nou servei de ludoteca adreçat a la franja d’edat\nde 0 a 4 anys en el casal infantil del Centre Cívic Barceloneta ubicat al carrer\nAndrea Dòria, per un import de 16.436,28 euros. Autoritzar i disposar la despesa\nde la pròrroga i ampliació del contracte núm. 10C00003 que té per objecte la\ngestió de serveis públics en la modalitat de concessió per a la gestió i explotació\ndels serveis públics promoció, dinamització i organització de les activitats de caire\ncultural, artístic i sociocultural en el centre cívic Barceloneta per un import de\n205.271,98 euros en concepte de subvenció màxima per a mantenir l'equilibri\neconòmic amb càrrec al Pressupost i Partida indicats en aquest mateix document,\ncondicionada a l’existència de crèdit adequat i suficient en els pressupostos\ncorresponents; i disposar-la a favor de Progess, SL (Project. Gestió de Serveis\nSocials, SL) amb NIF B59960526. Requerir l'adjudicatari per tal que, en el termini\nmàxim de 15 dies hàbils següents a la recepció d'aquesta notificació, constitueixi la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ngarantia definitiva complementària per un import de 328,44 euros, i comparegui\nper formalitzar la pròrroga i la modificació del contracte a les dependències del\nDistricte de Ciutat Vella.\n30. Compensar econòmicament al concessionari per tal de restablir l’equilibri\neconòmic-financer de la gestió de serveis públics en la modalitat de concessió per\na la gestió i explotació dels serveis públics de promoció, dinamització i organització\nde les activitats de caire cultural, artístic i sociocultural en el centre cívic\nBarceloneta, concessió número 10C00003; autoritzar, disposar i obligar la despesa\nen la quantitat de 3.363,60€ amb càrrec al Pressupost/os i Partida/es indicades en\naquest mateix document a Progess Project. Gestió Serveis Socials, NIF:\nB59960526, en concepte de pagament a compte, sense perjudici dels posteriors\nreajustaments o devolucions que corresponguin; MOTIU: Compensació al\nconcessionari per donar compliment a la política pública de l’Ajuntament de\nBarcelona adreçada a persones en situació d’atur.\n31. Prorrogar el contracte núm. 10C00004 que té per objecte la gestió dels\nserveis públics en la modalitat de concessió per a la gestió dels serveis públics de\ndinamització i promoció de la gent gran de Ciutat Vella i per a la gestió dels casals\nmunicipals de gent gran: Josep Trueta, Pati Llimona, Josep Tarradellas, Casc Antic\ni Mediterrània, de l'1 de gener al 30 de juny del 2014, per un import de\n259.588,48 euros. Modificar l'esmentat contracte núm. 10C00004 en el sentit\nd'ampliar-lo per donar continuïtat al nou projecte de detecció i dinamització de\ngent gran vulnerable, de l'1 de gener al 30 de juny del 2014, per un import de\n13.660,92 euros. Autoritzar i disposar la despesa de la pròrroga i ampliació del\ncontracte núm. 10C00004 que té per objecte la gestió dels serveis públics en la\nmodalitat de concessió per a la gestió dels serveis públics de dinamització i\npromoció de la gent gran de Ciutat Vella i per a la gestió dels casals municipals de\ngent gran: Josep Trueta, Pati Llimona, Josep Tarradellas, Casc Antic i Mediterrània,\nper un import de 273.249,40 euros amb càrrec al Pressupost/os i Partida/es\nindicades en aquest mateix document, condicionada a l'existència de crèdit\nadequat i suficient en el/s pressupost/os corresponent/s; i disposar-la a favor d'\nAssoc. Esport-3, NIF G08880577. Requerir l'adjudicatari per tal que, en el termini\nmàxim de 15 dies hàbils següents a la recepció d'aquesta notificació constitueixi la\ngarantia definitiva complementària, per un import de 273,25 euros, i comparegui\nper formalitzar la pròrroga i la modificació del contracte a les dependències del\nDistricte de Ciutat Vella.\n32. Autoritzar i disposar la despesa per un import de 20.000,00 euros amb\ncàrrec al pressupost i partida indicats en aquest mateix document, per\nsubvencionar l'execució del projecte que s'indica tot seguit. Atorgar una subvenció,\nmitjançant concessió directa i amb caràcter excepcional, a l'entitat Tot Raval\nFundació Privada, amb NIF G62860796, per un import de 20.000,00 euros,\nequivalent al 49,02% del cost total del projecte per a la realització del projecte\n\"Apadrina el teu equipament\" per apropar l'alumnat dels centres educatius del\nbarri als grans equipaments culturals del Raval, amb un cost total d'execució de\n40.800,00 euros i una durada fins al 31 de desembre de 2013, d'acord amb els\narticles 22.2.c) i 28, ambdós de la Llei 38/2003, de 17 de novembre, General de\nSubvencions, i l'article 6.2 de la normativa general de subvencions. Aprovar el\nconveni adjunt que consta a l'expedient pel qual es formalitzarà l'atorgament de la\nsubvenció i facultar per a la seva signatura la regidora del Districte de Ciutat Vella,\nIma. Sra. Mercè Homs i Molist. Requerir l'entitat beneficiària per tal que faciliti tota\nla informació que demani l'Ajuntament, i que procedeixi a la justificació de la\nsubvenció rebuda en el termini màxim de tres mesos, a comptar des de la data de\nfinalització del projecte subvencionat.\n33. Autoritzar i disposar la despesa per un import de 268.520,12 euros amb\ncàrrec als pressupostos i partides indicats en aquest mateix document, per\nsubvencionar l'execució del projecte que s'indica tot seguit. Atorgar una subvenció,\nmitjançant concessió directa i amb caràcter excepcional, a l'entitat Casal Infants\n\n79\n\n\f80\n\nGASETA MUNICIPAL DE BARCELONA\n\nNÚM. 1\n\nper l'Acció Social, amb NIF G08828998, per un import de 268.520,12 euros,\nequivalent al 18,10% del cost del projecte, per a la realització d'accions en\nl'atenció, la dinamització educativa, cultural i social dels infants i joves i les seves\nfamílies del barri del Raval i, per extensió, del Districte de Ciutat Vella i de la Ciutat\nde Barcelona, amb un cost total d'execució de 1.482.873,59 euros i una durada\nfins al 31 de desembre de 2013, d'acord amb els articles 22.2.c) i 28, ambdós de\nla Llei 38/2003, de 17 de novembre, General de Subvencions, i l'article 6.2 de la\nnormativa general de subvencions. Aprovar el conveni adjunt que consta a\nl'expedient pel qual es formalitzarà l'atorgament de la subvenció i facultar per a la\nseva signatura la regidora del Districte de Ciutat Vella, Ima. Sra. Mercè Homs i\nMolist, la Regidora de Família, Infància, Usos del Temps i Discapacitats, Ima. Sra.\nIrma Rognoni i Viader i el Comissionat d'Immigració i Acció Comunitària, Sr. Miquel\nEsteve Brignardelli. Requerir l'entitat beneficiària per tal que faciliti tota la\ninformació que demani l'Ajuntament, i que procedeixi a la justificació de la\nsubvenció rebuda en el termini màxim de tres mesos, a comptar des de la data de\nfinalització del projecte subvencionat.\n34. Autoritzar i disposar la despesa d'11.000,00 euros amb càrrec a la partida\nD/48902/23281 del pressupost de l'exercici 2013, per subvencionar l'execució del\nprojecte que s'indica tot seguit. Atorgar una subvenció, mitjançant concessió\ndirecta i amb caràcter excepcional, a l'entitat Associació Esportiva Cervantes-Casc,\namb NIF G64683154, per un import d'11.000,00 euros, equivalent al 56,97% del\ncost total del projecte “Impuls bàsquet AECCA-Fem bàsquet, fem escola, fem\nbarri”, amb un cost total d'execució de 19.310,00 euros i una durada fins al 31 de\ndesembre de 2014, d'acord amb els articles 22.2.c) i 28, ambdós de la Llei\n38/2003, de 17 de novembre, General de Subvencions, i l'article 6.2 de la\nnormativa general de subvencions. Aprovar el conveni adjunt que consta a\nl'expedient pel qual es formalitzarà l'atorgament de la subvenció i facultar per a la\nseva signatura la regidora del Districte de Ciutat Vella, Ima. Sra. Mercè Homs i\nMolist. Requerir l'entitat beneficiària per tal que faciliti tota la informació que\ndemani l'Ajuntament, i que procedeixi a la justificació de la subvenció rebuda en el\ntermini màxim de tres mesos, a comptar des de la data de finalització del projecte\nsubvencionat.\n35. Autoritzar i disposar la despesa d'11.000,00 euros amb càrrec a la partida\nD/48902/23281 del pressupost de l'exercici 2013, per subvencionar l'execució del\nprojecte que s'indica tot seguit. Atorgar una subvenció, mitjançant concessió\ndirecta i amb caràcter excepcional, a l'entitat Grup d'ajuda mútua alcohòlics\nrehabilitats, amb NIF G63223226, per un import d'11.000 euros, equivalent al\n21,57% del cost total del projecte per a la realització d'activitats que promoguin\nhàbits saludables, i informar i conscienciar sobre l'abús de les begudes\nalcohòliques i les seves conseqüències, amb un cost total d'execució de 51.000,00\neuros i una durada fins al 31 de desembre de 2013, d'acord amb els articles\n22.2.c) i 28, ambdós de la Llei 38/2003, de 17 de novembre, General de\nSubvencions, i l'article 6.2 de la normativa general de subvencions. Aprovar el\nconveni adjunt que consta a l'expedient pel qual es formalitzarà l'atorgament de la\nsubvenció i facultar per a la seva signatura la regidora del Districte de Ciutat Vella,\nIma. Sra. Mercè Homs i Molist. Requerir l'entitat beneficiària per tal que faciliti tota\nla informació que demani l'Ajuntament, i que procedeixi a la justificació de la\nsubvenció rebuda en el termini màxim de tres mesos, a comptar des de la data de\nfinalització del projecte subvencionat.\n36. Autoritzar i disposar la despesa d'11.000,00 euros amb càrrec a la partida\nD/48902/23281 del pressupost de l'exercici 2013, per subvencionar l'execució del\nprojecte que s'indica tot seguit. Atorgar una subvenció, mitjançant concessió\ndirecta i amb caràcter excepcional, a l'entitat Assoc. d'integració Pro persones\ninfradotades, amb NIF G63785281, per un import d'11.000,00 euros, equivalent al\n93,6% del cost total del projecte \"Elevador contra les barreres\", per aconseguir la\nplena accessibilitat al local de tot el col·lectiu de l'entitat, amb un cost total\nd'execució d'11.746,06 euros i una durada fins al 31 de desembre de 2013,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nd'acord amb els articles 22.2.c) i 28, ambdós de la Llei 38/2003, de 17 de\nnovembre, General de Subvencions, i l'article 6.2 de la normativa general de\nsubvencions. Aprovar el conveni adjunt que consta a l'expedient pel qual es\nformalitzarà l'atorgament de la subvenció i facultar per a la seva signatura la\nregidora del Districte de Ciutat Vella, Ima. Sra. Mercè Homs i Molist. Requerir\nl'entitat beneficiària per tal que faciliti tota la informació que demani l'Ajuntament,\ni que procedeixi a la justificació de la subvenció rebuda en el termini màxim de tres\nmesos, a comptar des de la data de finalització del projecte subvencionat.\nDistricte de l'Eixample\n37. Autoritzar i disposar la despesa per un import de 12.680,00 euros amb\ncàrrec a la partida 489.03 920.11 06.02 del pressupost 2013, a favor d'Escola\nMassana, Centre d'art i disseny, amb NIF P5890005A, per al Conveni de\ncol·laboració d'activitats artístiques amb l’Escola Massana; ATORGAR una\nsubvenció, mitjançant concessió directa i amb caràcter excepcional, a l’Escola\nMassana, Centre d’art i disseny, amb NIF P5890005A, equivalent al 100 % del cost\ntotal del conveni, amb l’objectiu de promocionar, donar a conèixer i millorar els\ninteriors d’illa del Districte de l’Eixample, d’acord amb els arts. 22.2 c) i 28,\nambdós de la Llei 38/2003, de 17 de novembre, General de Subvencions, i l’art 6.2\nde la normativa general de subvencions; aprovar el conveni adjunt que consta a\nl’expedient pel qual es formalitzarà l’atorgament de la subvenció i facultar per la\nsignatura de l’esmentat conveni en l’Im Sr. Gerard Ardanuy i Mata, regidor del\nDistricte de l’Eixample; requerir l’esmentat beneficiari per tal que faciliti tota la\ninformació que demani l’Ajuntament, i procedeixi a la justificació de la subvenció\nrebuda dins el termini no superior als 3 mesos a la finalització de l’activitat\nrealitzada.\nDistricte de Sants-Montjuïc\n38. Aprovar, d’acord amb l’article 13.r de la Llei 22/1998, de 30 de desembre,\nque aprova la Carta Municipal de Barcelona, i el Decret d’Alcaldia d’11 de juny de\n2012, el conveni de col·laboració a subscriure entre l’Ajuntament de Barcelona –\nDistricte de Sants-Montjuïc i l’Agrupació Esportiva Districte III, amb NIF G65439226, que, amb una durada que es limita des de la seva signatura fins el 30\nde juny de 2014, pel que fa a l’adquisició de materials i instal·lació de la graderia\nprovisional; mentre sigui vigent l’autorització de la Generalitat de Catalunya a\nl’Agrupació per a l’ocupació temporal del camp de futbol ubicat al carrer Energia,\nnúms. 25-35, del Districte de Sants-Montjuïc, què fa referència a la seva utilització\ni manteniment, tenint per finalitat la promoció de la pràctica de l’esport en tots els\nàmbits i facilitar els mitjans a l’abast dels intervinents que permetin practicar-lo,\naixí com el foment de l’assistència i gaudi de les instal·lacions destinades a aquesta\nfinalitat amb la voluntat de millorar la qualitat de vida i benestar social dels\nciutadans i, concretament, dels veïns i veïnes del Districte de Sants-Montjuïc, i en\nel que l’Ajuntament de Barcelona – Districte de Sants-Montjuïc aportarà la\nquantitat d’11.398,20 euros a l’Agrupació Esportiva Districte III, amb caràcter\navançat i condicionat a la signatura del conveni proposat; facultar el regidor del\nDistricte de Sants-Montjuïc, Im. Sr. Jordi Martí i Galbis, per a la signatura d’aquest\nconveni; autoritzar i disposar la despesa d’11.398,20 euros amb càrrec al\nPressupost de 2013 i a les partides que s’ indiquin en el document comptable a\nfavor de l’Agrupació Esportiva Districte III, amb NIF G-65439226; i requerir\nl’entitat beneficiària per tal que, en el termini màxim de sis mesos a comptar des\ndel pagament de la subvenció, presenti la justificació dels fons rebuts, així com el\nbalanç econòmic i la memòria de funcionament de l’activitat subvencionada.\nDistricte de Gràcia\n39. Prorrogar el conveni de col·laboració entre l’Ajuntament de Barcelona i la\nCoordinadora de Colles de Cultura de Gràcia, signat en data 14 de setembre de\n2012 per a la gestió cívica de l'equipament municipal La Violeta, pel termini d'un\n\n81\n\n\f82\n\nGASETA MUNICIPAL DE BARCELONA\n\nNÚM. 1\n\nany, des de l'1 de gener de 2014 fins al 31 de desembre de 2014. Autoritzar i\ndisposar l’import de 60.000,00 euros amb càrrec al/s pressupost/os i partida/es\nindicats en aquest mateix document condicionat a l’existència de crèdit adequat i\nsuficient en el pressupost per a l’exercici 2014, a favor de Coordinadora de Colles\nde Cultura de Gràcia, amb NIF G63100366, per al cobriment de costos de la gestió\nesmentada. Facultar la regidora del Districte de Gràcia per la signatura dels\ndocuments necessaris per materialitzar la pròrroga del conveni. Requerir l’entitat\nbeneficiària per tal que, en el termini màxim de 3 mesos a partir de la finalització\nde l’activitat, presenti el balanç econòmic i la memòria de funcionament d’aquesta i\njustificació del fons rebuts.\n40. Prorrogar el conveni de col·laboració entre l'Ajuntament de Barcelona i el\nTaller d'Història de Gràcia Centre d'Estudis, signat en data 29 de juny de 2012 per\na la gestió cívica de dos equipaments municipals: Refugi antiaeri de la plaça del\nDiamant i finca Sansalvador, pel termini d'un any, des de l'1 de gener de 2014 fins\nal 31 de desembre de 2014. Autoritzar i disposar l’import de 40.000,00 euros amb\ncàrrec al/s pressupost/os i partida/es indicats en aquest mateix document\ncondicionat a l’existència de crèdit adequat i suficient en el pressupost per a\nl’exercici 2014, a favor de Taller d'Història de Gràcia Centre d'Estudis, amb NIF\nG60573219, per al cobriment de costos de l’activitat esmentada. Facultar la\nregidora del Districte de Gràcia per la signatura dels documents necessaris per\nmaterialitzar la pròrroga del conveni. Requerir l’entitat beneficiària per tal que, en\nel termini màxim de 3 mesos a partir de la finalització de l’activitat, presenti el\nbalanç econòmic i la memòria de funcionament d’aquesta i justificació dels fons\nrebuts.\n41. Prorrogar el conveni de col·laboració entre l’Ajuntament de Barcelona i\nl’Associació Esportiva Gràcia, signat en data 29 de juny de 2012 per a la promoció\nde la pràctica esportiva afavorint que infants i adolescents amb dificultats en\npuguin gaudir pel termini d'un any, des de l'1 de gener de 2014 fins al 31 de\ndesembre de 2014. Autoritzar i disposar l’import de 6.000,00 euros amb càrrec\nal/s pressupost/os i partida/es indicats en aquest mateix document condicionat a\nl’existència de crèdit adequat i suficient en el pressupost per a l’exercici 2014, a\nfavor d'Associació Esportiva de Gràcia, amb NIF G08941478, per al cobriment de\ncostos de l’activitat esportiva realitzada pel nens i nenes derivats pels centres de\nserveis socials de Gràcia. Facultar la regidora del Districte de Gràcia per la\nsignatura dels documents necessaris per materialitzar la pròrroga del conveni.\nRequerir l’entitat beneficiària per tal que, en el termini màxim de 3 mesos a partir\nde la finalització de l’activitat, presenti el balanç econòmic i la memòria de\nfuncionament d’aquesta i justificació dels fons rebuts.\nDistricte d'Horta-Guinardó\n42. Autoritzar la despesa de 14.000,00 euros, amb càrrec a la partida 4890392412-0607 del pressupost de l’exercici 2014 per subvencionar l’execució del\nprojecte que s’indica tot seguit. Atorgar una subvenció, mitjançant concessió\ndirecta i amb caràcter excepcional, a l’associació Unió Excursionista de Catalunya\nd’Horta (UEC Horta), amb NIF G-58199787, per un import màxim de 14.000,00\neuros, en concepte de col·laboració per a les depeses de promoció i d’organització\ndel Cros 3 Turons, en l’edició 2014, prorrogable en anualitats successives fins el\n2015, segons projecte presentat per l’associació, d’acord amb els articles 22.2.c) i\n28, ambdós de la Llei 38/2003, de 17 de novembre, General de Subvencions, i\nl’article 6.2 de la normativa general de subvencions; aprovar la pròrroga del\nconveni adjunt que consta a l’expedient pel qual es formalitzarà l’atorgament de la\nsubvenció i facultar el Regidor del Districte per la formalització de la pròrroga del\nconveni en document administratiu; disposar i reconèixer l'obligació a favor de\nl’Associació Unió Excursionista de Catalunya d’Horta, amb NIF G-58199787 i per un\nimport de 14.000,00 euros; requerir l’entitat beneficiària per tal que faciliti tota la\ninformació que demani l’Ajuntament, i que procedeixi a la justificació de la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nsubvenció rebuda en el termini màxim de tres mesos, a comptar des de la data de\nfinalització del projecte subvencionat.\nDistricte de Sant Andreu\n43. Aprovar inicialment les bases per a la gestió cívica del Casal de Barri de Sant\nAndreu i la selecció de l’entitat gestora en règim de concurrència; sotmetre a\ninformació pública les esmentades bases per un termini de vint dies hàbils\nmitjançant publicació d’anuncis en el BOP de Barcelona i en el DOGC, d’acord amb\nl’article 124.2 del Decret 179/1995, de 13 de juny, pel qual s’aprova el Reglament\nd’obres, activitats i serveis dels ens locals; tenir per aprovades definitivament les\nbases en cas que transcorri l’esmentat termini sense que es presentin al·legacions;\nautoritzar la despesa per un import de 297.202,68 euros, amb càrrec al pressupost\ncorresponent als anys 2014, 2015 i 2016, condicionat a l’existència de crèdit\nadequat i suficient a les partides corresponents; i facultar el Regidor del Districte\nde Sant Andreu, Im. Sr. Raimond Blasi i Navarro, per a l'aprovació de la\nconvocatòria del procediment de pública concurrència de les entitats interessades,\naixí com la de tots els actes que es derivin de l’esmentat procediment. Donar\ncompte a la Comissió de Presidència i Règim Interior.\nDistricte de Sant Martí\n44. Aprovar el conveni de col·laboració entre l'Ajuntament de Barcelona i\nl’Associació per a l’Arxiu Històric del Poblenou, amb DNI/NIF G59543074, per a\nl'atorgament d'una subvenció directa i de caràcter excepcional, pel\ndesenvolupament del projecte cultural de la Torre de les Aigües del Besòs, de\nconformitat amb la Normativa reguladora de subvencions aprovada per Consell\nPlenari de 17 de desembre de 2010 i publicada al BOP 4 de gener de 2011;\nautoritzar i disposar la despesa per un import de 9.565,00 euros amb càrrec al/s\npressupost/os i partida/es indicats en aquest mateix document, a favor de\nl'Associació per a l'Arxiu Història del Poblenou, amb NIF G59543074, condicionat a\nl'existència de crèdit adequat i suficient. declarar la no-inclusió en convocatòria\npública donada la excepcionalitat que concorre en el projecte, i facultar el Regidor\ndel Districte de Sant Martí per a la signatura del conveni així com tots els actes\nnecessaris per a la seva execució.\nÀREA D'ECONOMIA, EMPRESA I OCUPACIÓ\n45. Informar favorablement les actuacions d’inversions relacionades en el\ndocument de 18 de desembre de 2013.\n46. Aprovar l’expedient núm. 3-219/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n54.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13113095 i donar-ne compte a la Comissió d’Economia, Empresa i Ocupació.\n47. Aprovar l’expedient núm. 3-229/2013 d’anul·lació parcial de la Generació de\ncrèdit per ingressos 3-199 (d’import 308.000,00 euros d’ingressos provinents de la\nGeneralitat de Catalunya per foment del Turisme i aprovada per la Comissió de\nGovern de 27 de novembre de 2013), en el sentit d’anul·lar la generació de\n308.000,00 euros i generar 308.000,00 euros, de conformitat amb la\ndocumentació i amb la distribució d’aplicacions pressupostàries que consta a\nl’expedient, referència comptable 13121095. Donar-ne compte a la Comissió\nd’Economia, Empresa i Ocupació.\n48. Aprovar l’expedient núm. 3-230/2013 de modificacions de crèdit, consistent\nen generació de crèdit per ingressos de la pròrroga del Pressupost General de\n\n83\n\n\f84\n\nGASETA MUNICIPAL DE BARCELONA\n\nNÚM. 1\n\nl’Ajuntament de Barcelona de l’exercici 2012 per a l’exercici 2013, d’import\n2.331.685,82 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13121195 i donar-ne compte a la Comissió d’Economia, Empresa i Ocupació.\n49. Aprovar l’expedient núm. 3-231/2013 de modificacions de crèdit, consistent\nen transferències de crèdit de la pròrroga del Pressupost General de l’Ajuntament\nde Barcelona de l’exercici 2012 per a l’exercici 2013, d’import 2.750.000,00 euros,\nde conformitat amb la documentació i amb la distribució d’aplicacions\npressupostàries que consta a l’expedient, referència comptable núm. 13121191\n50. Aprovar l’expedient núm. 3-232/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n3.501.846,22 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13121295 i donar-ne compte a la Comissió d’Economia, Empresa i Ocupació.\n51. Aprovar l’expedient núm. 3-234/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n97.879,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13121695. Donar-ne compte a la Comissió d’Economia, Empresa i Ocupació.\n52. Autoritzar la despesa de 45.060,00 euros, amb càrrec a la partida del\npressupost de l’exercici 2013, per subvencionar l’execució del projecte que s’indica\ntot seguit. Atorgar una subvenció, mitjançant concessió directa i amb caràcter\nexcepcional, a Consorci de Turisme de Barcelona, amb NIF P-5890003-F, per un\nimport de 45.060,00 euros per a la realització d’un projecte anomenat “Turisme\ncultural: Promoció de la ciutat de Barcelona”, amb un cost total d’execució de\n91.000,00 euros, d’acord amb els articles 22.2.c) i 28, ambdós de la Llei 38/2003,\nde 17 de novembre, General de Subvencions, i l’article 6.2 de la normativa general\nde subvencions. Declarar la no-inclusió en convocatòria pública donada la\nexcepcionalitat que concorre en el projecte. Autoritzar, disposar i reconèixer\nl'obligació a favor de Consorci de Turisme de Barcelona i per un import de\n45.060,00 euros. Requerir l’entitat beneficiària per tal que faciliti tota la informació\nque demani l’Ajuntament, i en el termini màxim de 6 mesos a comptar des del\npagament de la subvenció, presenti la justificació dels fons rebuts, així com el\nbalanç econòmic i la memòria de funcionament de l’activitat subvencionada.\n53. Aprovar el conveni de col·laboració entre l'Ajuntament de Barcelona i\nl'Associació d'Autònoms de Restauració de Barcelona, amb NIF G65743288, per al\ndesenvolupament del projecte Restaurants Pro Família 2013-2014, de conformitat\namb la Normativa reguladora dels expedients d'autorització de l'atorgament de\nconvenis administratius amb altres administracions públiques i institucions\naprovada per decret d'Alcaldia el 27 d'abril de 2011. Autoritzar i disposar la\ndespesa per un import de 84.000,00 euros amb càrrec al pressupost i partida\nindicats en aquest mateix document, dels quals 58.800,00 euros per a l'any 2013 i\n25.200,00 euros per a l'any 2014, condicionada a l'existència de crèdit adequat i\nsuficient, a favor de l'Associació d'Autònoms de Restauració de Barcelona, amb NIF\nG65743288. Facultar el regidor de Comerç, Consum i Mercats, Im. Sr. Raimond\nBlasi i Navarro, per a la signatura del present conveni. Requerir l'entitat\nbeneficiària per tal que, en el termini màxim de 6 mesos a partir del pagament de\nla subvenció, presenti el balanç econòmic i la memòria de funcionament d'aquesta\ni justificació dels fons rebuts.\nEs retira la proposta precedent.\n54. Aprovar el conveni de col·laboració entre l'Ajuntament de Barcelona i la\nFundació Privada Barcelona Formació Professional., amb NIF G64141757, en el\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmarc del programa de qualificació professional inicial pel curs escolar 2013-2014\n(PQPI), de conformitat amb la Normativa reguladora dels expedients d'autorització\nde l'atorgament de convenis administratius amb altres administracions públiques i\ninstitucions aprovada per decret d'Alcaldia el 27 d'abril de 2011. Autoritzar i\ndisposar la despesa per un import de 65.000,00 euros amb càrrec al pressupost i\npartida indicats en aquest mateix document, a favor de la Fundació Privada\nBarcelona Formació Professional, amb NIF G64141757. Facultar el regidor de\nComerç, Consum i Mercats, Im. Sr. Raimond Blasi i Navarro, per a la signatura del\npresent conveni. Requerir l'entitat beneficiària per tal que, en el termini màxim de\n6 mesos a partir del pagament de la subvenció, presenti el balanç econòmic i la\nmemòria de funcionament d'aquesta i justificació dels fons rebuts.\n55. Aprovar el conveni de col·laboració entre l'Ajuntament de Barcelona i la\nFundació Privada Bioregió de Catalunya, amb NIF G64166747, per a l'impuls a les\ncandidatures catalanes de formar part d'una comunitat d'innovació i coneixement\n(KIC-Knowledge Innovation Communitiy) en l'àmbit de la salut i l'alimentació, de\nconformitat amb la Normativa reguladora dels expedients d'autorització de\nl'atorgament de convenis administratius amb altres administracions públiques i\ninstitucions aprovada per decret d'Alcaldia el 27 d'abril de 2011. Autoritzar i\ndisposar la despesa per un import de 50.000,00 euros amb càrrec al pressupost i\npartida indicats en aquest mateix document, a favor de la Fundació Privada\nBioregió de Catalunya, amb NIF G64166747. Facultar la Segona Tinent d'Alcalde,\nIma. Sra. Sònia Recasens i Alsina, per a la signatura del present conveni. Requerir\nl'entitat beneficiària per tal que, en el termini màxim de 6 mesos a partir del\npagament de la subvenció o tres mesos des de la finalització de l'activitat, presenti\nel balanç econòmic i la memòria de funcionament d'aquesta i justificació dels fons\nrebuts.\n56. Aprovar inicialment la modificació de l’article 15 de les Bases reguladores de\nles subvencions que atorga l’Ajuntament de Barcelona a empreses per al foment\nde la contractació estable aprovades per la Comissió de Govern en sessió de 20 de\nmarç de 2013, segons el redactat que consta a l’annex del present acord, restant\ninalterables la resta d’articles de les presents Bases. Ordenar la publicació de les\nmodificacions en el Butlletí Oficial de la Província, en el Tauler d’Edictes i en el\nTauler d’Anuncis de l’Ajuntament de Barcelona així com la inserció d’una referència\nde l’anunci en la Gaseta municipal. Sotmetre-les a informació pública per un\ntermini de 20 dies a partir del següent al de la publicació esmentada. Aprovar\ndefinitivament les modificacions esmentades, sempre i que no s’hagin formulat\nal·legacions durant el període d’informació pública que facin necessària la seva\nrectificació.\n57. Autoritzar, disposar i reconèixer l'obligació de la despesa per un import de\n370.215,00 euros, amb càrrec al/s pressupost/os i partida/es indicats en aquest\nmateix document, a favor de Fira Internacional de Barcelona, amb NIF\nQ0873006A, per a donar suport a Fira BIZ13- Fires Estratègiques. Requerir\nl'entitat beneficiària per tal que, en el termini màxim de 6 mesos a comptar des del\npagament de la subvenció, presenti la justificació dels fons rebuts, així com el\nbalanç econòmic i la memòria de funcionament de l'activitat subvencionada.\n58. Aprovar l’encàrrec de gestió de l’Ajuntament de Barcelona, Direcció de\nComerç i Consum, a Foment Ciutat Vella, SA (FOCIVESA) per a la realització del\nProjecte anomenat “Mentrestant, Espais actius, Districte creatiu” per disposar dels\nmitjans humans, materials i tècnics per a la realització del Projecte facultar el\nRegidor Im. Sr. Raimond Blasi i Navarro, per a la signatura de tots els documents\nrelatius al Projecte; autoritzar la despesa de 20.000 euros, a càrrec de la partida\n0702/44431/43111 del pressupost de l’exercici 2013, per dotar l’execució del\nprojecte esmentat; disposar i reconèixer l’obligació a favor de Foment Ciutat Vella,\nSA (FOCIVESA), amb NIF A-62091616, per un import de 20.000 euros; requerir\nFoment de Ciutat Vella per tal que justifiqui la realització de les activitats\nencarregades, tant documental com econòmica, en el termini màxim de dos\nmesos, a comptar des de la data de finalització.\n\n85\n\n\f86\n\nGASETA MUNICIPAL DE BARCELONA\n\nNÚM. 1\n\n59. Permutar amb la societat Qualitat d'Habitatge Social, SA, la propietat del\nlocal baixos de la finca núm. 17 del carrer de Sant Oleguer, valorada en\n3.500.000.- €, per la propietat de l’entitat que constitueix la finca resultant\nidentificada amb el codi R4b del Projecte de Reparcel·lació de la U.A.2 de la\nModificació del Pla General Metropolità a l’àmbit de la plaça de les GlòriesMeridiana Sud i pel sostre edificable de 6.463,25 m2 a segregar de la finca\nresultant 15 del Projecte de Reparcel·lació del PAU 1 del sector Glòries - Meridiana\nSud pendent d’adjudicar a l’Ajuntament de Barcelona que haurà de ser destinat a\nhabitatges de protecció oficial en Règim General mitjançant el corresponent\ninstrument urbanístic; formalitzar la permuta en escriptura pública; i inscriure-la\nen el Registre de la Propietat.\nÀREA D'HÀBITAT URBÀ\n60. Ampliar l’acord de la Comissió de Govern de 27 de juny de 2012 pel qual\ns’encarrega a diversos operadors la gestió de les activitats realitzades fins el\nmoment per 22 Arroba Bcn, SA, en el sentit d’encomanar a la Gerència Adjunta\nd’Infraestructures i Coordinació Urbana de l’Hàbitat Urbà, la gestió i actuacions\ncorresponents del contracte de 21 de juliol de 2005 entre 22 Arroba Bcn, SA i\nDestríssima, SA referent a “l’elaboració del projecte, execució i finançament de\nl’obra de primera implantació i posterior explotació i manteniment de les\ninstal·lacions de generació i distribució de calefacció i refrigeració al Poblenou”,\ncom a Responsable del Contracte i, en aquest sentit, facultar el Gerent Adjunt\nd’Infraestructures i Coordinació Urbana per encarregar la gestió dels àmbits del\ncontracte que excedeixin de la competència de l’esmentada Gerència Adjunta per\nraó de la matèria als operadors competents; fixar els efectes d’aquest acord a\npartir de l’1 de gener de 2014.\n61. Aprovar l’Acord de col·laboració entre l’Ajuntament de Barcelona i el Banc\nInternacional de Reconstrucció i Foment per al Programa a realitzar a la ciutat de\nBarcelona sobre les Ciutats Intel·ligents i el mòbil per al desenvolupament, i\nfacultar indistintament l’Alcalde i el Tercer Tinent d’Alcalde per a la signatura del\npresent acord.\nEs retira la proposta precedent.\n62. Ampliar l'autorització i disposició de la despesa en un import de 327.209,15\neuros amb càrrec al pressupost i partida indicats en el document comptable, a\nfavor del Patronat Municipal de l'Habitatge, amb NIF P5801915I, per fer front al\npagament dels lloguers de locals, propietat del Patronat Municipal de l'Habitatge,\narrendats per a diferents serveis de l'Ajuntament de Barcelona durant l'any 2013,\nsegons les necessitats reflectides en informe del Director de Patrimoni de 28 de\ngener de 2013, i derivades de l’oportuna dotació pressupostaria.\n63. Aprovar l'encomanda de gestió de l'Ajuntament de Barcelona a l’Agència\nd’Ecologia Urbana de Barcelona per elaborar la proposta d’implantació de la prova\npilot de “subpermanents” a Barcelona; autoritzar i disposar la despesa plurianual\nper un import de 60.500,00 €, IVA INCLÒS, a favor de l’Agència d'Ecologia Urbana\nde Barcelona, amb NIF P0800075D, per fer front a les despeses que se'n deriven\nde l’encomanda de gestió de l’Ajuntament de Barcelona l’Agència d’Ecologia\nUrbana de Barcelona per elaborar la proposta d’implantació de la prova pilot de\n“subpermanents” a Barcelona; aplicar l’import quant a 12.100,00 € i 48.400,00 €\n(ambdós IVA inclòs) amb càrrec a la partida indicada en aquest mateix document\ndel Pressupost de la Gerència adjunta de Medi Ambient i Serveis Urbans dels anys\n2013 i 2014 respectivament. La consignació queda subordinada al crèdit que per\ncada exercici autoritzin els respectius pressupostos, d’acord amb l’art. 174 del RDL\n2/2004, de 5 de març, regulador de les Hisendes Locals; facultar el Gerent\nd’Hàbitat Urbà de l'Ajuntament de Barcelona per la formalització de l’encomanda\nde gestió.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n64. Atorgar una subvenció extraordinària a Futur Sostenible, amb NIF\nG62080569 per un import de 12.000,00 € per al Conveni de col·laboració entre\nl'Ajuntament de Barcelona i l'Associació Futur Sostenible per dur a terme el\nProjecte FEBLE: La Fàbrica del Sol Laboratori d'Innovació Energètica a Barcelona,\nd'acord amb allò previst en l'article 6.2 de la Normativa General Reguladora de les\nSubvencions de l’Ajuntament de Barcelona aprovada pel Consell Plenari 17 de\ndesembre de 2010; declarar la no-inclusió en convocatòria pública donada\nl’excepcionalitat que concorre en el projecte; aprovar el Conveni en què s’articula\naquesta subvenció de conformitat amb la Normativa reguladora dels expedients\nd'autorització de l'atorgament de convenis administratius amb altres\nadministracions públiques i institucions aprovada per decret d'Alcaldia el 27 d'abril\nde 2011 i facultar el Regidor de Medi Ambient i Serveis Urbans de l’Ajuntament de\nBarcelona Im. Sr. Joan Puigdollers i Fargas per la seva formalització; autoritzar i\ndisposar la despesa plurianual per import de 12.000,00 € a favor de Futur\nSostenible, amb NIF G62080569, per fer front a l’esmentat Conveni; aplicar\nl’import quant a 2.000,00 €, 6.000,00 € i 4.000,00 € amb càrrec a la partida\nindicada en aquest mateix document del Pressupost de la Gerència d’Hàbitat Urbà\ndels anys 2013, 2014 i 2015 respectivament. La consignació queda subordinada al\ncrèdit que per cada exercici autoritzin els respectius pressupostos, d’acord amb\nl’art. 174 del RDL 2/2004, de 5 de març, regulador de les Hisendes Locals; i\nrequerir l'entitat beneficiària per tal que, en el termini no superior als sis mesos a\ncomptar des de la data de transferència rebuda o tres mesos a comptar des de la\nfinalització de l’activitat realitzada, presenti el compte justificatiu dels fons rebuts\nde conformitat amb la normativa vigent.\n65. Iniciar l'expedient per a la contractació del servei de Conservació i ajuda a\nl'explotació de les instal·lacions dels túnels de la xarxa viària de Barcelona (generjuny 2014), amb núm. de contracte 13004931, mitjançant tramitació ordinària,\namb la utilització del procediment negociat, de conformitat amb l’article 170\napartat d) del TRLCSP i amb un pressupost total de licitació de 566.429,93 euros,\nIVA inclòs; aprovar les actuacions preparatòries efectuades, el plec de clàusules\nadministratives particulars i el plec de prescripcions tècniques reguladors del\ncontracte; autoritzar l'esmentada quantitat amb càrrec a la partida i al pressupost\nque s'indiquen en el document comptable, amb el següent desglossament:\npressupost net 468.123,91 euros; tipus impositiu del 21 % d'IVA, i import de l'IVA\nde 98.306,02 euros; declarar la improcedència de la revisió de preus; adjudicar el\ncontracte núm. 13004931 que té per objecte el servei de Conservació i ajuda a\nl'explotació de les instal·lacions dels túnels de la xarxa viària de Barcelona (generjuny 2014), a la UTE Túnels BCN (RUBATEC-ACISA), NIF U65224990, per un\nimport de 566.429,93 euros, IVA inclòs, de conformitat amb la proposta de\nvaloració i classificació continguda en l'expedient, en ser considerada l'oferta més\navantatjosa; disposar a favor de l'adjudicatari l'esmentada quantitat amb càrrec a\nla partida i al pressupost que s'indiquen en aquest mateix document amb el\nsegüent desglossament: import adjudicació 468.123,91 euros; tipus impositiu del\n21% d'IVA, i import de l'IVA de 98.306,02 euros, condicionada a l'existència de\ncrèdit adequat i suficient en el pressupost corresponent atès que l'execució\nd'aquest contracte s'iniciarà l'exercici següent a la seva autorització; notificar la\npresent resolució al licitador i publicar-la en el perfil de contractant; requerir\nl'adjudicatari per tal que en el termini màxim de 15 dies hàbils següents a la\nrecepció de la notificació de l l’adjudicació, comparegui per formalitzar el contracte\na les dependències d’Hàbitat Urbà – Medi Ambient i Serveis Urbans, carrer Torrent\nde l’Olla, 218-220, 4a pl.\n66. Ampliar l’autorització de la despesa per un import de 620.000,00 euros, amb\ncàrrec al/s pressupost/os i partida/es indicats en aquest mateix document, per fer\nfront durant el 2013 a les despeses derivades dels convenis de delegació de\nfuncions entre l'Ajuntament de Barcelona i el Col·legi d'Arquitectes de Catalunya, el\nCol·legi d'Enginyers Tècnics Industrials de Barcelona, el Col·legi d'Enginyers\nIndustrials de Catalunya i el Col·legi d'Aparelladors, Arquitectes Tècnics i Enginyers\n\n87\n\n\f88\n\nGASETA MUNICIPAL DE BARCELONA\n\nNÚM. 1\n\nd'Edificació de Barcelona aprovats per la Comissió de Govern en sessió de 28 de\nsetembre de 2011 i signats en 25 d'octubre de 2011, per a l'emissió dels informes\nd'idoneïtat tècnica dels projectes i de les documentacions tècniques de les obres\ncorresponents als règims de llicència urbanística i de comunicació prèvia.\n67. Aprovar l’Addenda a l’Encomanda de gestió de l’Ajuntament de Barcelona a\nBarcelona Regional, Agència de Desenvolupament Urbà, de 21 de maig de 2013,\nconsistent en la prestació de tasques d’assessorament i suport tècnic directament\nvinculats a l’execució d’obres municipals i a la realització d’inversions durant l’any\n2013; ampliar l'autorització i disposició de la despesa per un import de 469.425,00\neuros amb càrrec al/s pressupost/os i partida/es indicats en aquest mateix\ndocument, a favor de Barcelona Regional, Agència de Desenvolupament Urbà, amb\nNIF A60453271, per fer front a les despeses que se'n deriven de l’Addenda a\nl’Encomanda de gestió de l’Ajuntament de Barcelona a Barcelona Regional, Agència\nde Desenvolupament Urbà, de 21 de maig de 2013, consistent en la prestació de\ntasques d’assessorament i suport tècnic directament vinculats a l’execució d’obres\nmunicipals i a la realització d’inversions durant l’any 2013; i facultar el Tercer\nTinent d’Alcalde de l'Ajuntament de Barcelona per la formalització de la citada\nAddenda.\nDistricte de Ciutat Vella - Districte de l'Eixample - Districte de Sants-Montjuïc\n68. Aprovar inicialment el Projecte executiu de remodelació de l’avinguda del\nParal·lel de Barcelona, d’iniciativa municipal, d’acord amb l’Informe Tècnic del\nProjecte que figura a l’expedient administratiu i que a aquests efectes es dóna per\nreproduït, per un import de 9.598.294,36 euros, el 21% de l’impost del valor afegit\n(IVA) inclòs, d’acord amb allò que preveu l’article 235.2 del Decret legislatiu\n2/2003, de 28 d’abril, pel qual s’aprova el Text Refós de la Llei Municipal i de règim\nlocal de Catalunya (TRLLMRLC); i sotmetre l’expedient a informació pública durant\nel termini de trenta dies mitjançant anuncis al Butlletí Oficial de la Província\n(BOPB) i en un diari dels de més circulació de Catalunya, termini durant el qual es\npodrà examinar i formular-hi les al·legacions pertinents.\nDistricte de Sant Andreu - Districte de Sant Martí\n69. Modificar el contracte núm. 08000529 de conformitat amb el RDLL 02/2000\nTRLCP, de 16 de juny, Test Refós de la Llei de Contractes de les Administracions\nPúbliques; ampliar l'autorització i disposició de despesa del contracte núm.\n08000529 que té per objecte Zona est-neteja/recollida residus anys 2009-2017\nper un import de 540.000,00 euros amb càrrec al Pressupost i Partida indicades en\nel document comptable; disposar-la a favor d'Urbaser, SA, NIF A79524054;\nrequerir l'adjudicatari per tal que, en el termini màxim de 15 dies hàbils següents a\nla recepció d'aquesta notificació, constitueixi la garantia definitiva complementària\nper un import de 21.600,00 euros, i comparegui per formalitzar la modificació del\ncontracte a les dependències d'Administració d'Hàbitat Urbà.\nDistricte de Ciutat Vella\n70. Aprovar inicialment el Projecte executiu per a la nova seu del Museu de les\nCultures del Món. Fase 2, al Districte de Ciutat Vella de Barcelona, d’iniciativa\nmunicipal, d’acord amb l’Informe de Conformitat Tècnica del Projecte de 22 de\nmarç de 2013, que figura a l’expedient administratiu i que a aquests efectes es\ndóna per reproduït, per un import d'1.864.491,42 euros, el 21% de l’impost del\nvalor afegit (IVA) inclòs, d’acord amb allò que preveu l’article 235.2 del Decret\nlegislatiu 2/2003, de 28 d’abril, pel qual s’aprova el Text Refós de la Llei Municipal i\nde règim local de Catalunya (TRLLMRLC); i sotmetre l’expedient a informació\npública durant el termini de trenta dies mitjançant anuncis al Butlletí Oficial de la\nProvíncia (BOPB) i en un diari dels de més circulació de Catalunya, termini durant\nel qual es podrà examinar i formular-hi les al·legacions pertinents.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n71. Aprovar l'encomanda de gestió de l'Ajuntament de Barcelona a Barcelona\nRegional, Agència de Desenvolupament Urbà, per la redacció del projecte executiu\nde l’espigó de la platja de Sant Sebastià a Barcelona; autoritzar i disposar la\ndespesa per un import de 97.850,00 euros amb càrrec al pressupost i partida\nindicat en aquest mateix document, a favor de Barcelona Regional, Agència de\nDesenvolupament de Urbà, amb NIF A60453271, per fer front a les despeses que\nse'n deriven de l'encomanda de gestió de l'Ajuntament de Barcelona a Barcelona\nRegional, Agència de Desenvolupament Urbà, per a la redacció del projecte\nexecutiu de l'espigó de la platja de Sant Sebastià a Barcelona; facultar el Gerent\nd’Hàbitat Urbà de l'Ajuntament de Barcelona per la formalització de l’encomanda\nde gestió.\nDistricte de l'Eixample\n72. Aprovar inicialment el Projecte executiu de rehabilitació i adequació de\nl’edifici del carrer Calàbria, núms. 66-78, de Barcelona, d’iniciativa municipal,\nd’acord amb l’Informe de Conformitat Tècnica del Projecte que figura a l’expedient\nadministratiu i que a aquests efectes es dóna per reproduït, per un import de\n13.920.688,47 euros, el 21% de l’impost del valor afegit (IVA) inclòs, d’acord amb\nallò que preveu l’article 235.2 del Decret legislatiu 2/2003, de 28 d’abril, pel qual\ns’aprova el Text Refós de la Llei Municipal i de règim local de Catalunya\n(TRLLMRLC); i sotmetre l’expedient a informació pública durant el termini de trenta\ndies mitjançant anuncis al Butlletí Oficial de la Província (BOPB) i en un diari dels\nde més circulació de Catalunya, termini durant el qual es podrà examinar i\nformular-hi les al·legacions pertinents.\nDistricte de Sants-Montjuïc\n73. Aprovar definitivament, a l’empara de l’article 168.2 del Decret 305/2006,\nde 18 de juliol, pel qual s’aprova el Reglament de la Llei d’urbanisme, l’Operació\njurídica complementària de modificació del Projecte de reparcel·lació, modalitat\ncompensació, del Polígon d’actuació urbanística del Pla de Millora Urbana del\nSector 10 de la Modificació del Pla General Metropolità per a la transformació\nurbanística de la Marina de la Zona Franca, aprovat definitivament per acord de la\nComissió de Govern de 9 de març de 2011, i ferm en via administrativa el 21\nd’octubre de 2011, consistent, de conformitat amb els convenis subscrits entre la\nJunta de Compensació i determinats propietaris ocupants amb dret a\nreallotjament, en traslladar a la finca resultant núm. 11, on s’ha construït l’edifici\nde reallotjament, l’aprofitament adjudicat a aquests propietaris en les finques de\nresultat núm. 12 i 14 destinades a la construcció d’habitatge lliure, substituint part\nde l’aprofitament adjudicat a la Junta de Compensació en la finca resultant 11 que\na la vegada es trasllada a les finques resultants 12 i 14; publicar aquest acord al\nButlletí Oficial de la Província de Barcelona i en un diari dels de major circulació de\nla mateixa i notificar-lo individualment a cadascun dels interessats en l’expedient;\ndonar-ne compte a la Comissió d’Hàbitat Urbà i Medi Ambient.\nDistricte de les Corts\n74. Aprovar inicialment, de conformitat amb l'article 68.1,a) de la Carta\nMunicipal de Barcelona, el Pla especial urbanístic d’ordenació de l’equipament\nescolar Col·legi Loreto Abat Oliba, situat a l’avinguda de Pearson, núm. 22,\npromogut per Fundación San Pablo; exposar-lo al públic pel termini d'un mes;\nsotmetre’l al Consell Municipal per a la seva aprovació definitiva; i donar-ne\ncompte a la Comissió d’Hàbitat Urbà i Medi Ambient.\nDistricte de Sarrià-Sant Gervasi\n75. Autoritzar I Disposar la despesa per un import de 44.875,60 euros amb\ncàrrec al/s pressupost/os i partida/es indicats en aquest mateix document, a favor\nde Consorci del Parc Natural de la Serra de Collserola, amb NIF P0800066C, per a\n\n89\n\n\f90\n\nGASETA MUNICIPAL DE BARCELONA\n\nNÚM. 1\n\nl'execució de les obres al Torrent de l'Espinagosa. Aprovar el conveni de\ncol·laboració entre l'Ajuntament de Barcelona (Districte Sarrià-Sant Gervasi) i el\nConsorci del Parc Natural de la Serra de Collserola, amb NIF P0800066C, per a\nl'execució de les obres al Torrent de l'Espinagosa de conformitat amb la Normativa\nreguladora dels expedients d'autorització de l'atorgament de convenis\nadministratius amb altres administracions públiques i institucions aprovada per\ndecret d'Alcaldia el 27 d'abril de 2011. Facultar el regidor del districte per a la seva\nsignatura.\n76. Aprovar definitivament el Projecte d’urbanització del polígon d’actuació del\npla de millora urbana per a la modificació del pla especial d’ordenació de l’àmbit\ndelimitats pels carrers de Salvador Mundi, Via Augusta i Hort de la Vila, d’acord\namb l’Informe tècnic de 10 de desembre de 2013, amb qualificació “B”, que figura\na l’expedient administratiu i que aquests efectes es dóna per reproduït, amb un\npressupost de 483.600,00 euros, el 21% de l’impost del valor afegit (IVA) inclòs,\nformulat per la Junta de Compensació del Polígon d’Actuació i del Pla de millora\nurbana per a la Modificació del Pla especial d’ordenació de l’àmbit delimitat pels\ncarrers de Salvador Mundi, Via Augusta i Horta de la Vila, d’acord amb allò que\npreveu l’article 235.2 del Decret Legislatiu 2/2003, de 28 d’abril, pel qual s’aprova\nel Text Refós de la Llei Municipal i de règim local de Catalunya; Notificar-ho als\ninteressats en aquest procediment; PUBLICAR aquest Acord al Butlletí Oficial de la\nProvíncia de Barcelona (BOPB).\nDistricte de Gràcia\n77. Aprovar inicialment el Projecte d’execució. Fase 2. La Sedeta – Equipament\nper a famílies amb adolescents, bucs d’assaig i espai per a entitats al carrer de\nSant Antoni Maria Claret, al Districte de Gràcia de Barcelona, d’iniciativa municipal,\nd’acord amb l’Informe Tècnic del Projecte que figura a l’expedient administratiu i\nque aquests efectes es dóna per reproduït, amb un pressupost d'1.690.188,21\neuros, el 21% de l’impost del valor afegit (IVA) inclòs, d’acord amb allò que preveu\nl’article 235.2 del Decret Legislatiu 2/2003, de 28 d’abril, pel qual s’aprova el Text\nRefós de la Llei Municipal i de règim local de Catalunya; i sotmetre’l a informació\npública, durant un termini de 30 dies hàbils, a comptar a partir del dia següent al\nde la seva publicació al Butlletí Oficial de la Província de Barcelona (BOPB), termini\ndurant el qual es podrà examinar i formular-hi les al·legacions pertinents.\nDistricte de Sant Andreu\n78. Autoritzar la despesa, de conformitat amb la Sentència del Tribunal Suprem\nde data 23 de juliol de 2013 i els informes que figuren a l'expedient, de la\nquantitat de 7.479.670,83 euros en concepte de pagament de la resta de just preu\nmés els interessos de demora, per l'expropiació de la finca núms. 26-30 del carrer\nIgnasi de Ros d'aquesta ciutat, de propietat municipal en virtut d'Acta\nd'Expropiació, Pagament i Pressa de Possessió de 24 de febrer de 2010, de\n5.464,46 m2 de superfície, afectats de nova creació de caràcter local (clau 6b) pel\nPla General Metropolità, aprovat definitivament el 14 de juliol de 1976; amb el\nsegüent desglossament: l'import de 5.826.732,99 euros en concepte de resta de\njust preu per l'expropiació i l'import d'1.652.937,84 euros en concepte d'interessos\nde demora. Disposar i reconèixer l'obligació de la despesa de 7.479.670,83 euros a\nfavor de Reclipal, SL amb NIF núm. B29664281; o altrament dipositar-la a la Caixa\nde Dipòsits Municipal.\nDistricte de Sant Martí\n79. Aprovar el Projecte Modificat del projecte de rehabilitació d’edifici per al\nServei d’Urgències i Emergències Socials de Barcelona (CUESB) i Centre d'Acollida\nTemporal del Districte de Sant Martí a Barcelona, d’iniciativa municipal, segons\nl’article 42 i ss. del Decret 179/1995, de 13 de juny, pel qual s’aprova el\nReglament d’obres, activitats i serveis dels ens locals, i d’acord amb l’Informe\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nTècnic Jurídic de la societat municipal BIM/sa de 10 de desembre de 2013 que\nfigura a l’expedient administratiu i que a aquests efectes es dóna per reproduït,\nper un import de 2.434.071,57 euros, el 21% de l’impost del valor afegit (IVA)\ninclòs (aquesta diferència de pressupost a la baixa de 2.681.733,91 euros, import\nd’aprovació definitiva del projecte, a 2.434.071,57 euros, és conseqüència de les\nnoves partides que s’han tingut d’aplicar durant la fase d’execució de les obres,\naplicades sobre els imports d’adjudicació del projecte), d’acord amb allò que\npreveu l’article 235.2 del Decret Legislatiu 2/2003, de 28 d’abril, pel qual s’aprova\nel Text Refós de la Llei Municipal i de règim local de Catalunya; PUBLICAR aquesta\nResolució al Butlletí Oficial de la Província (BOP), a la Gaseta Municipal i al Taulell\nd’Anuncis de l’Ajuntament; i encarregar a la Societat Municipal BIM/sa la gestió de\nl’actuació.\n80. Aprovar inicialment el Projecte d’urbanització del parc Trinxant – Meridiana\n(Camp de l’Arpa), al Districte de Sant Martí de Barcelona, d’iniciativa municipal,\nd’acord amb l’Informe Tècnic del Projecte que figura a l’expedient administratiu i\nque aquests efectes es dóna per reproduït, amb un pressupost d'1.833.133,44\neuros, el 21% de l’impost del valor afegit (IVA) inclòs, d’acord amb allò que preveu\nl’article 235.2 del Decret Legislatiu 2/2003, de 28 d’abril, pel qual s’aprova el Text\nRefós de la Llei Municipal i de règim local de Catalunya; i sotmetre’l a informació\npública, durant un termini de 30 dies hàbils, a comptar a partir del dia següent al\nde la seva publicació al Butlletí Oficial de la Província de Barcelona (BOPB), termini\ndurant el qual es podrà examinar i formular-hi les al·legacions pertinents.\n81. Autoritzar i formular al consorci municipal l’Agència d’Ecologia Urbana de\nBarcelona un encàrrec de gestió amb una durada de nou mesos per a realitzar un\nestudi per tal d’implantar el model de mobilitat i espai públic basat en\nsupermançanes al Districte de Sant Martí. Autoritzar i disposar la despesa en favor\ndel Consorci per un import de 78.648,79 € IVA INCLÒS, dels quals 34.999,25 €\naniran amb càrrec al Pressupost 2013 i 43.649,54 € amb càrrec al Pressupost 2014\ncondicionat a l’existència de crèdit i suficient en les partides del/s pressupost/os\ncorresponent/s. formalitzar l’encàrrec mitjançant document administratiu i publicar\nel present encàrrec a la Gaseta Municipal.\nÀREA DE QUALITAT DE VIDA, IGUALTAT I ESPORTS\n82. Autoritzar i disposar la despesa per un import de 31.500,00 euros, amb\ncàrrec al/s pressupost/os i partida/es indicats en aquest mateix document, a favor\ndel Consorci d'Atenció Primària de Salut de l'Eixample, amb NIF Q0801096I, en\nconcepte de despeses de manteniment general d'espais comuns a l'edifici del\ncarrer Comte Borrell, núm. 305 durant l’any 2013.\n83. Aprovar el conveni entre l’Ajuntament de Barcelona i José Rosas Taberner,\nSA, amb NIF A08499568, per la col·laboració en l’àmbit de la formació i inserció\nlaboral de les dones en situació de vulnerabilitat amb la finalitat de formar-les en\nla costura per adquirir la capacitat tècnica com la conducta emprenedora\nnecessària per integrar-les en un procés d’adaptació laboral, vigent fins al 31 de\njuliol de 2014; facultar en la Regidora de Dona i Drets Civils, Ima. Sra. Francina\nVila i Valls, la signatura de l’esmentat conveni, així com la de tots els documents\nque se’n derivin, i si s’escau, la seva pròrroga.\n84. Aprovar el conveni entre l’Ajuntament de Barcelona i Goethe - Institut,\nentitat registrada amb en núm. VR 5007 en el registre d’associacions del Jutjat de\nPrimera Instància de Munich, en l’àmbit de l'adolescència i la joventut, vigent des\ndel dia següent a la formalització del conveni fins al 31 de desembre de 2014.\nFacultar l'Im. Sr. Raimond Blasi i Navarro, regidor d'Adolescència i Joventut, per a\nla signatura de l’esmentat conveni, així com la de tots aquells documents que se'n\nderivin, així com la seva pròrroga, si s’escau.\n\n91\n\n\f92\n\nGASETA MUNICIPAL DE BARCELONA\n\nNÚM. 1\n\n85. Aprovar el conveni entre l’Ajuntament de Barcelona i el Districte de Sant\nAndreu i el Consorci d'Educació de Barcelona, en l’àmbit del projecte \"Temps de\nbarri, temps per a tu\", vigent des del dia següent a la formalització del conveni fins\nel 26 de juny de 2015. Facultar el Sr. Àngel Miret i Serra, Gerent de Qualitat de\nVida, Igualtat i Esports i el Sr. Salvador Coll Artés, Gerent del Districte de Sant\nAndreu, per a la signatura de l’esmentat conveni, així com la de tots aquells\ndocuments que es derivin del mateix, així com la seva pròrroga, si s’escau. Donar\ncompte a la Comissió de Qualitat de Vida, Igualtat, Joventut i Esports.\n86. Aprovar el conveni entre l’Ajuntament de Barcelona i el Districte de Gràcia i\nel Consorci d'Educació de Barcelona, en l’àmbit del projecte \"Temps de barri,\ntemps per a tu\", vigent des del dia següent a la formalització del conveni fins el 26\nde juny 2015. Facultar el Sr. Àngel Miret i Serra, Gerent de Qualitat de Vida,\nIgualtat i Esports i la Sra. Montserrat Filomeno Martí, Gerent del Districte de\nGràcia, per a la signatura de l’esmentat conveni, així com la de tots aquells\ndocuments que es derivin del mateix, així com la seva pròrroga, si s’escau. Donar\ncompte a la Comissió de Qualitat de Vida, Igualtat, Joventut i Esports.\n87. Aprovar les modificacions del protocol relatiu a la Campanya d’Activitats de\nVacances per a Infants i Adolescents 2011-2014, aprovat per decret d’alcaldia de 9\nde desembre de 2010 publicat al BOP de 24 de desembre de 2010 i modificat per\ndecret d’Alcaldia de 30 de desembre de 2011 i publicat al BOP l’11 de gener de\n2012, les quals figuren en document adjunt que forma part del present decret.\nAprovar els annexos 1 i 2 corresponents a l’any 2014, els quals s’acompanyen i\nformen part del present decret. Convocar l’adhesió a aquest Protocol a totes les\nentitats que organitzen i ofereixen aquestes activitats. Publicar íntegrament el\nprotocol amb les modificacions que s’aproven juntament amb els annexos 1 i 2 en\nel BOP. Facultar l'Ima. Sra. Irma Rognoni i Viader, Regidora de Família, Infància,\nUsos del Temps i Discapacitats de l’Ajuntament de Barcelona, per a la signatura de\ntots aquells documents que es derivin del present expedient.\n88. Aprovar el conveni de col·laboració entre l’Ajuntament de Barcelona i Càritas\nDiocesana de Barcelona, el Departament de Benestar i Família de la Generalitat de\nCatalunya, els Ajuntaments de l’Hospitalet de Llobregat, Sant Adrià del Besos, i\nSanta Coloma de Gramanet, Suara Cooperativa, Fundació Pere Tarrés, Fundació\nBanquerna, Fundació Champagnat, Fundació Formació i Treball, Fundació “La\nCaixa”, i Deloitte Advisory, SL per a la posada en marxa del Projecte d’Atenció\nIntegral i Integrada de la Pobresa Infantil PAIDOS, vigent des de la seva signatura\nfins al 31 de desembre de 2014.\n89. Prorrogar, de mutu acord i de conformitat amb el pacte desè, fins al 31 de\ndesembre de 2014 el conveni entre l’Ajuntament de Barcelona i l’Associació de\nVeïns i veïnes del Poblenou amb CIF G-58435975, per a la col·laboració en el\ndesenvolupament de les seves activitats en el projecte “Pla d’Acollida i Convivència\nal Poblenou.\" fixar en 37.853,00 euros l’aportació municipal pel 2014, condicionada\na l’existència de crèdit adequat i suficient, atès l’informe justificatiu del Director de\nServeis d’Immigració i Interculturalitat de 27 de novembre de 2013.\n90. Prorrogar, de mutu acord i de conformitat amb el pacte setè del conveni,\nfins al 31 de desembre de 2015 el conveni entre l’Ajuntament de Barcelona i la\nFundació ACSAR, amb NIF G63823173, per a l’execució del Projecte “Coneixement\nsobre la gestió de la immigració”. Fixar en 60.000,00 euros l’aportació municipal\n30.000,00 euros pel 2014, i 30.000,00 euros pel 2015, condicionada a l’existència\nde crèdit adequat i suficient, atès l’informe justificatiu del Director de Serveis\nd’Immigració i Interculturalitat de 29 de novembre de 2013.\n91. Prorrogar fins al 31 de juny de 2015 el conveni de col·laboració entre\nl’Ajuntament de Barcelona i el Consorci de Biblioteques de Barcelona signat l'1 de\nmarç de 2012, facultar l’Im. Regidor d’Adolescència i Joventut per a la signatura\nd’aquesta pròrroga, així com la de tots aquells documents que se’n derivin.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n92. Prorrogar, de mutu acord i de conformitat amb el pacte tercer, fins al 31 de\ndesembre de 2014 el conveni entre l’Ajuntament de Barcelona i l’entitat\nAdoratrices Esclavas Stmo. Sacramento y Caridad Prov. Aragon Comunidad de\nSants, amb NIF R5800581, per a l’execució del projecte “SICAR cat, Atenció\nIntegral a dones relacionades amb entorns de prostitució i dones víctimes del tràfic\nde persones amb fins d’explotació sexual”. Fixar en 99.564,12 euros, l’aportació\nmunicipal pel 2014, condicionada a l’existència de crèdit adequat i suficient, atès\nl’informe justificatiu de la Directora de Dona de 20 de novembre de 2013. Facultar\nl'Ima. Sra. Francina Vila i Valls, Regidora de l’Àrea de Dona i Drets Civils de\nl’Ajuntament de Barcelona, per a la signatura de l’esmentada pròrroga, així com la\nde tots aquells documents que se’n derivin.\n93. 1r) Aprovar l’addenda per a l’any 2013 al Conveni interadministratiu de\nCol·laboració entre l’Àrea Metropolitana de Barcelona (AMB) i l’Ajuntament de\nBarcelona, a través de l’Institut Municipal de Persones amb Discapacitat, per al\nfinançament del servei especial de transport adaptat “porta a porta” per a\npersones amb mobilitat reduïda que presta l’AMB, en els termes del Conveni signat\nel 23 de desembre de 2005. 2n) Facultar la Regidora de Família, Infància, Usos del\ntemps i Discapacitats per a la signatura del present conveni.\n94. Aprovar l’encomana de gestió a Foment de Ciutat Vella, SA, el servei que té\nper objecte contribuir a l’eradicació dels assentaments irregulars, fomentant la\nmillora de la qualitat de vida del veïns i veïnes en un marc sostenible i de\nsolidaritat urbana. Autoritzar la despesa de 33.612,19 euros amb càrrec a la\npartida 0201 489.03 231.63 del pressupost de 2013. Disposar l’esmentat import\nmàxim en favor de Foment de Ciutat Vella, SA amb CIF núm. A62091616. Facultar\nel Gerent de Qualitat de vida, Igualtat i Esports per a la signatura de l’acord\nd’encomana de gestió.\n95. Prorrogar, de mutu acord, a l’empara dels articles 23 i 254 de la Llei\n30/2007, de 30 d’octubre, de contractes del sector públic, el contracte de gestió de\nserveis públics, mitjançant la modalitat de concessió, que té per objecte la gestió\ndels habitatges amb serveis per a gent gran corresponent al LOT 1 (habitatges\namb serveis per a gent gran Can Travi i camí Antic de València), adjudicat a Clece,\nSA, per al període comprès entre l’1 de gener i el 31 de desembre de 2014, per un\nimport de 393.455,69 euros, IVA inclòs al tipus impositiu del 10% (357.686,99\neuros, import net i 35.768,70 euros, en concepte d’IVA al 10%). Aprovar la revisió\nde preus, d’acord amb la clàusula 8 del plec de clàusules administratives\nparticulars, en la quantitat de 1.794,06 euros (1.630,96 euros, import net i 163,10\neuros d’IVA al 10%). Autoritzar i disposar, a favor de l’entitat adjudicatària Clece,\nSA, amb NIF núm. A-80364243, la despesa per un import total de 395.249,75\neuros (dels quals 359.317,95 euros corresponen al preu net i els restants\n35.931,80 euros a l'IVA al 10%), amb càrrec a la partida 0201.23131.22731 dels\npressupostos de 2014 condicionada a l’existència de crèdit adequat i suficient.\nAcceptar la renúncia unilateral del contractista a la revisió de preus corresponent a\nl’any 2012, que afecta a partir de l’1 de gener de 2013, i que suposa un estalvi per\na l’Ajuntament de Barcelona de 9.640,14 euros, manifestada mitjançant\ncompareixença de 27 de novembre de 2013, respecte a l’import corresponent a la\nrevisió de preus de 11.434,20 euros. Requerir l’adjudicatària perquè comparegui,\ndins del termini de quinze dies hàbils comptats a partir del dia següent al de la\nnotificació de la resolució de pròrroga del contracte, a les dependències de la cap\ndel Departament del Serveis Jurídics de la Gerència de Qualitat de Vida, Igualtat i\nEsports, per a la corresponent formalització del contracte.\n96. Prorrogar, de mutu acord, a l’empara dels articles 23 i 254 de la Llei\n30/2007, de 30 d’octubre, de contractes del sector públic, el contracte de gestió de\nserveis públics que té per objecte la gestió d’habitatges amb serveis per a gent\ngran corresponent al LOT 2 (habitatges amb serveis per a gent gran Navas de\nTolosa, Santa Caterina i Campo Sagrado), adjudicat a ABD Asociación Bienestar y\n\n93\n\n\f94\n\nGASETA MUNICIPAL DE BARCELONA\n\nNÚM. 1\n\nDesarrollo, amb NIF núm. G-59435180, per l’import de 423.309,40 euros, exempt\nd’IVA, per al termini comprès entre l’1 de gener i el 31 de desembre de 2014.\nAcceptar la renúncia unilateral del contractista a la revisió de preus corresponent a\nl’any 2012 que afecta a partir de l’1 de gener de 2013, i que suposa un estalvi per\na l’Ajuntament de Barcelona de 10.371,61 euros, manifestada mitjançant\ncompareixença d'11 de novembre de 2013, respecte a l’import corresponent a la\nrevisió de preus de 12.301,79 euros. Aprovar la revisió de preus, d’acord amb la\nclàusula 8 del plec de clàusules administratives particulars, en la quantitat de\n1.930,18 euros, exempt d’IVA. Autoritzar i disposar, a favor de ABD Asociación\nBienestar y Desarrollo, amb NIF núm. G-59435180, la despesa següent: 1) Per la\npròrroga: 423.309,40 euros, exempt d’IVA a càrrec de la partida\n0201.23131.22731 dels pressupostos de 2014, condicionada a l’existència de\ncrèdit adequat i suficient. 2) Per la revisió de preus: 1.930,18 euros, exempt d’IVA\na càrrec de la partida 0201.23131.22731 dels pressupostos de 2013. Requerir\nl’adjudicatària perquè comparegui, dins del termini de quinze dies hàbils comptats\na partir del dia següent al de la notificació de la resolució de pròrroga del\ncontracte, a les dependències de la cap del Departament del Serveis Jurídics de la\nGerència de Qualitat de Vida, Igualtat i Esports, per a la corresponent formalització\ndel contracte.\n97. Prorrogar, de mutu acord, a l’empara dels articles 23.2 i 278 del Text Refós\nde la Llei de Contractes del Sector Públic, el contracte de gestió de serveis públics,\nmitjançant la modalitat de concessió, que té per objecte la gestió dels habitatges\namb serveis per a gent gran corresponent al LOT 3 (habitatges amb serveis per a\ngent gran Gran Via, Concili de Trento I i Concili de Trento II), adjudicat a\nFundación Salud y Comunidad, des de l’1 de gener fins al 31 de desembre de\n2014, per un import de 377.696,75 euros, exempt d’IVA. Acceptar la renúncia\nunilateral del contractista a la revisió de preus durant l’any 2013, que suposa un\nestalvi per a l’Ajuntament de Barcelona de 9.254,04 euros, manifestada mitjançant\ncompareixença de 21 de novembre de 2013, respecte a l’import corresponent a la\nrevisió de preus de 10.976,24 euros. Aprovar la revisió de preus, d’acord amb la\nclàusula 8 del plec de clàusules administratives particulars, en la quantitat de\n1.722,20 euros, exempt d’IVA. Autoritzar i disposar, a favor de Fundación Salud y\nComunidad, amb NIF núm. G-61878831, la despesa següent: 1) Per la pròrroga:\n377.696,75 euros, exempt d’IVA, a càrrec de la partida 0201.23131.22731 dels\npressupostos de 2014 condicionada a l’existència de crèdit adequat i suficient. 2)\nPer la revisió de preus: 1.722,20 euros, exempt d’IVA, a càrrec de la partida\n0201.23131.22731 dels pressupostos de 2013. Requerir l’adjudicatària per què\ncomparegui, dins del termini de quinze dies hàbils comptats a partir del dia\nsegüent al de la notificació de la resolució de pròrroga del contracte, a les\ndependències de la cap del Departament del Serveis Jurídics de la Gerència de\nQualitat de Vida, Igualtat i Esports, per a la corresponent formalització del\ncontracte.\n98. Prorrogar, de mutu acord, a l’empara dels articles 23 i 254 de la Llei\n30/2007, de 30 d’octubre, de contractes del sector públic, el contracte de gestió de\nserveis públics que té per objecte la gestió d’habitatges amb serveis per a gent\ngran corresponent al LOT 4 (habitatges amb serveis per a gent gran Montnegre i\nTorre Júlia), adjudicat a Instituto de Gestión Sanitaria, SA i Asociación Edad\nDorada Mensajeros de la Paz, Unión Temporal de Empresas (UTE Montnegre-Torre\nJúlia), per l’import de 363.678,76 euros (330.617,05 euros, import net i 33.061,71\neuros, des de l’1 de gener i el 31 de desembre de 2014. Acceptar la renúncia\nunilateral del contractista a percebre l’import superior al 0,40% de la revisió de\npreus corresponents a l’IPC de l’any 2012 que afecta a l’anualitat 2013 i que\nsuposa un estalvi per a l’Ajuntament de Barcelona de 7.674,07 euros, manifestada\nmitjançant compareixença de 29 de novembre de 2013, respecte a l’import\ncorresponent a la revisió de preus de 10.568,86 euros. Aprovar la revisió de preus,\nd’acord amb la clàusula 8 del plec de clàusules administratives particulars, en la\nquantitat de 2.894,79 euros amb 10% IVA inclòs (2.631,63 euros, import net i\n263,16 euros d’IVA al 10%). Autoritzar i disposar a favor d'Instituto de Gestión\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nSanitaria, SA i Asociación Edad Dorada Mensajeros de la Paz, Unión Temporal de\nEmpresas (UTE Montnegre-Torre Júlia), amb NIF núm. U-65685877, la despesa\nsegüent: 1) Per la pròrroga: 363.678,76 euros (330.617,05 euros, import net i\n33.061,71 euros, en concepte d’IVA al 10%) a càrrec de la partida\n0201.23131.22731 dels pressupostos de 2014 condicionada a l’existència de crèdit\nadequat i suficient. 2) Per a la revisió de preus: 2.894,79 euros (2.631,63 euros,\nimport net i 263,16 euros d’IVA al 10%) a càrrec de la partida 0201.23131.22731\ndels pressupostos de 2013. Requerir l’adjudicatària perquè comparegui, dins del\ntermini de quinze dies hàbils comptats a partir del dia següent al de la notificació\nde la resolució de pròrroga del contracte, a les dependències de la cap del\nDepartament del Serveis Jurídics de la Gerència de Qualitat de Vida, Igualtat i\nEsports, per a la corresponent formalització del contracte.\n99. Prorrogar, de mutu acord, a l’empara dels articles 23.2 i 278 del Text Refós\nde la Llei de Contractes del Sector Públic, el contracte de gestió de serveis públics\nque té per objecte el concert de places residencials d’acolliment d’urgències a la\nvellesa de caire temporal, adjudicat a Quavitae Servicios Asistenciales, SA, per al\ntermini comprès entre l’1 de gener i el 31 de desembre de 2014. Acceptar la\nrenúncia unilateral del contractista a la revisió de preus corresponent a l’import\nsuperior al 0,95% de la revisió de preus corresponents a l’IPC de l’any 2012 que\nafecta a l’anualitat 2013, i que suposa un estalvi de 9.844,57 euros, sense IVA, per\na l’Ajuntament de Barcelona, manifestada mitjançant compareixença de 2 de\ndesembre de 2013, respecte a l’import corresponent a la revisió de preus de\n17.416,81 euros, sense IVA. Aprovar la revisió de preus, d’acord amb la clàusula\n13 del plec de clàusules administratives particulars, en la quantitat de 7.875,13\neuros, IVA inclòs. Autoritzar i disposar, a favor de Quavitae Servicios Asistenciales,\nSA amb NIF núm. A-80106842, la despesa següent: Per la pròrroga: 747.950,40\neuros, IVA inclòs (719.183,08 euros, import net i 28.767,32 euros, en concepte\nd’IVA al 4%) a càrrec de la partida 0201.23133.22731 dels pressupostos de 2014\ncondicionada a l’existència de crèdit adequat i suficient. Per la revisió de preus:\n7.875,13 euros (7.572,24 euros, import net i 302,89 euros d’IVA al 4%). Requerir\nl’adjudicatària perquè comparegui, dins del termini de quinze dies hàbils comptats\na partir del dia següent al de la notificació de la resolució de pròrroga del\ncontracte, a les dependències de la cap del Departament del Serveis Jurídics de la\nGerència de Qualitat de Vida, Igualtat i Esports, per a la corresponent formalització\ndel contracte.\n100. Prorrogar, de mutu acord, a l’empara dels articles 23.2 i 278 del Text Refós\nde la Llei de Contractes del Sector Públic, el contracte de gestió de serveis públics\nque té per objecte el concert de places residencials d’acolliment d’urgències a la\nvellesa de caire temporal, adjudicat a Quavitae Servicios Asistenciales, SA, per al\ntermini comprès entre l’1 de gener i el 31 de desembre de 2014. Acceptar la\nrenúncia unilateral del contractista a la revisió de preus corresponent a l’import\nsuperior al 0,95% de la revisió de preus corresponents a l’IPC de l’any 2012 que\nafecta a l’anualitat 2013, i que suposa un estalvi de 9.844,57 euros, sense IVA, per\na l’Ajuntament de Barcelona, manifestada mitjançant compareixença de 2 de\ndesembre de 2013, respecte a l’import corresponent a la revisió de preus de\n17.416,81 euros, sense IVA. Aprovar la revisió de preus, d’acord amb la clàusula\n13 del plec de clàusules administratives particulars, en la quantitat de 7.875,13\neuros, IVA inclòs. Autoritzar i disposar, a favor de Quavitae Servicios Asistenciales,\nSA amb NIF núm. A-80106842, la despesa següent: Per la pròrroga: 747.950,40\neuros, IVA inclòs (719.183,08 euros, import net i 28.767,32 euros, en concepte\nd’IVA al 4%) a càrrec de la partida 0201.23133.22731 dels pressupostos de 2014\ncondicionada a l’existència de crèdit adequat i suficient. Per la revisió de preus:\n7.875,13 euros (7.572,24 euros, import net i 302,89 euros d’IVA al 4%). Requerir\nl’adjudicatària perquè comparegui, dins del termini de quinze dies hàbils comptats\na partir del dia següent al de la notificació de la resolució de pròrroga del\ncontracte, a les dependències de la cap del Departament del Serveis Jurídics de la\nGerència de Qualitat de Vida, Igualtat i Esports, per a la corresponent formalització\ndel contracte.\n\n95\n\n\f96\n\nGASETA MUNICIPAL DE BARCELONA\n\nNÚM. 1\n\n101. Prorrogar, de mutu acord i de conformitat amb el pacte sisè, fins al 31 de\ndesembre de 2014, el conveni entre l’Ajuntament de Barcelona i la Fundació Àmbit\ni Prevenció, amb NIF G65009235, per a l’execució del projecte “Urgències\nintermèdies i inclusió social. Fixar en 24.838,50 euros, l’aportació municipal pel\n2014, condicionada a l’existència de crèdit adequat i suficient, atès l’informe\njustificatiu de la Directora de Dona de 22 de novembre de 2013. Facultar l'Ima.\nSra. Francina Vila i Valls, Regidora de l’Àrea de Dona i Drets Civils de l’Ajuntament\nde Barcelona, per a la signatura de l’esmentada pròrroga, així com la de tots\naquells documents que se’n derivin.\nb) Mocions\nÀREA DE PRESIDÈNCIA, RÈGIM INTERIOR, SEGURETAT I MOBILITAT\nM1. Encarregar, amb caràcter provisional i amb efectes 1 de gener de 2014, a\nInformació i Comunicació de Barcelona, SA, Societat Privada Municipal (ICB, SA),\nel manteniment de les emissions de l’emissora de ràdio de titularitat municipal\nFreqüència 91.0 FM, adoptant a l’efecte les mesures de caràcter tècnic i\norganitzatiu adequades a dita finalitat; Determinar el caràcter transitori del present\nencàrrec, que restarà vigent en tant l’Ajuntament de Barcelona no procedeixi a la\ndefinició de les missions de servei públic i de la forma organitzativa del servei a\ntravés de la corresponent norma reglamentària; i notificar el present acord a ICB,\nSA a efectes del seu compliment i d’assumpció de l’encàrrec que conté a l’empara\nd’allò disposat a l’article 2 dels seus estatuts socials.\nÀREA D'ECONOMIA, EMPRESA I OCUPACIÓ\nM2. Deixar sense efecte l’acord de la Comissió de Govern de 13 de novembre de\n2013 següent: “Aprovar el protocol de col·laboració per a la prestació del servei de\ncobrament de tributs, preus públics i multes, de conformitat amb el que estableix\nel Reial Decret 939/2005, de 29 de juliol, que aprova el Reglament general de\nrecaptació”; aprovar els requisits exigibles a les entitats col·laboradores de\nl’Ajuntament de Barcelona en el cobrament dels tributs, taxes, preus públics i\nmultes que s’indiquen a continuació: 1. ser entitats financeres registrades en el\nBanc d’Espanya; 2. acreditar disposar d’un mínim de 50 oficines en el terme\nmunicipal de Barcelona; 3. estar adherida a “Red.es”; 4. tenir un volum\nd’ingressos domiciliats relatius a l’Ajuntament de Barcelona superior a nou milions\nd’euros (9.000.000,00 euros), 5. subscriure el “Protocol de col·laboració per a la\nprestació del servei de cobrament de tributs, preus públics i multes” que s’annexa i\ns’aprova; i facultar l'Ima. Sra. Sònia Recasens i Alsina, Segona Tinent d’Alcalde\nd’Economia, Empresa i Ocupació, i el Sr. Jordi Joly i Lena, Gerent d’Economia,\nEmpresa i Ocupació, de manera indistinta, per a la fixació de les comissions a\naplicar per les entitats col·laboradores per la prestació dels serveis objecte del\nProtocol, establint com a límit les comissions vigents per a l’exercici 2013, la\nsignatura dels protocols de col·laboració amb les entitats financeres i els actes que\nse’n puguin derivar.\nM3. Subrogar-se en la posició jurídica de Barcelona de Serveis Municipals, SA en\nel Contracte de Serveis de Gestió Integral, Implantació i Manteniment del sistema\nde transport individualitzat mitjançant bicicletes (BICING), signat amb Clear\nChannel España, SAU en data 16 de gener de 2007 i modificat en data 3 de juliol\nde 2009; modificar l’encàrrec de data 5 de juliol de 2006 de forma coherent amb la\nsubrogació esmentada, en el sentit d’encarregar a Barcelona de Serveis Municipals,\nSA. (i) la gestió i direcció del servei BICING, garantint la seva correcta prestació\nals usuaris, recaptant la contraprestació per l’ús del servei i mantenint tota la\nrelació amb els usuaris, així com (ii) totes les actuacions necessàries per a garantir\nla correcta execució per Clear Channel España, SAU del Contracte de Serveis de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nGestió Integral, Implantació i Manteniment del sistema de transport individualitzat\nmitjançant bicicletes (BICING), sense perjudici de les actuacions de l’Ajuntament\nderivades del mateix Contracte; aprovar les condicions per les quals s’han de regir\nles actuacions indicades, les quals hi figuren en el document que s’annexa.\nÀREA D'HÀBITAT URBÀ\nDistricte de Sarrià-Sant Gervasi\nM4. Autoritzar la despesa, per un import d'1.573.720,34 euros, relativa als\npagaments restants derivats de l’expropiació per ministeri de la llei de la finca\nubicada al núm. 8-10 del carrer Joan Orpí d’aquesta ciutat, de 628,17 m2 de\nsuperfície, qualificada de sistema viari bàsic, import desglossat de la forma\nsegüent: la quantitat d'1.188.672,02 euros en concepte de la diferència entre el\npreu just fixat per sentència de 7 d’octubre de 2010 de la secció segona de la Sala\nde lo Contenciós-administratiu del Tribunal Superior de Justícia de Catalunya i el\nfixat en virtut de sentència del Tribunal Suprem de 5 de juny de 2013, dictada en\ncassació, i la quantitat de 385.048,32 euros en concepte dels interessos meritats\nrespecte de l’esmentada diferència de preu just; aplicar l’esmentada despesa amb\ncàrrec a la partida amb Codi -0605-60631-15121 (projecte I.24.199.006),\npressupost de l’any 2013, i reconèixer l'obligació de la despesa de l’esmentada\nquantitat d'un milió cinc-cents setanta-tres mil set-cents vint euros amb trentaquatre cèntims (1.573.720,34 euros) a favor dels anteriors titulars de la finca\nexpropiada, en les seves degudes quotes de titularitat que els hi corresponia, de\nles quals resulten les quantitats expressades a continuació: 786.860,18 euros a\nfavor del senyor Pierre Louis Richard Daniel Rovira, proveït de carta nacional\nd’identitat francesa núm. 071094104249; 393.430,08 euros a favor de la senyora\nFrançoise Laurence Elisenda Sotile Rovira, proveïda amb carta nacional d’identitat\nfrancesa núm. 041194103667 i la mateixa quantitat, 393.430,08 euros, al senyor\nPascal Edouard Daniel Sottile, proveït de carta nacional d’identitat francesa núm.\n050594103675, o altrament consignar-la a la caixa Municipal de dipòsits.\nS'aproven, per unanimitat, les mocions anteriors després de declarar-se'n,\ntambé per unanimitat, la urgència.\nNo havent-hi altres assumptes per tractar, la Presidència aixeca la sessió a les\nonze hores i trenta minuts.\n\n97\n\n\f98\n\nGASETA MUNICIPAL DE BARCELONA\n\nNÚM. 1\n\nAcords\nAcords de la sessió del dia 27 de desembre de 2013.\nAprovació de l'acta de la sessió de 18 de desembre de 2013.\nACORDS DECISORIS\nÀREA DE PRESIDÈNCIA, RÈGIM INTERIOR, SEGURETAT I MOBILITAT\n1. Iniciar, d'acord amb l’article 170 e) del Text refós de la Llei de contractes del\nsector públic aprovat per Reial decret legislatiu 3/2011, de 14 de novembre, i els\narticles 153.2 i 161.2 del Reglament d’Obres, Activitats i Serveis dels Ens Locals,\naprovat per RD 179/1995, de 13 de juny, l'expedient de contractació dels serveis\nde manteniment, reparació i adaptació de les instal·lacions semafòriques i els\nsistemes de regulació del trànsit a la ciutat de Barcelona, desglossat en dos lots,\npel procediment negociat per raons d’urgència i per un període de tres mesos, a\ncomptar des de l’1 de gener de 2014, fins al 31 de març de 2014, d’acord amb\nl'informe emès per la Direcció de Serveis de Mobilitat, que justifica la idoneïtat i la\nnecessitat de la contractació. Autoritzar la despesa per import de 1.501.895,05\neuros (dels quals 1.241.235,58 € corresponen a l'import net i els restants\n260.659,47 €, a l'IVA al 21%) amb càrrec a la partida 0401 22724 13323, del\npressupost de 2014. Atès que l'autorització es formalitza en exercici anterior al de\nl'inici de la pròrroga, se'n sotmet a la condició suspensiva d'existència de crèdit\nadequat i suficient per a finançar les obligacions derivades d'aquest contracte a\nl'exercici 2014. Aprovar el plec de clàusules administratives particulars i el plec de\nprescripcions tècniques. Adjudicar, a l'empara dels articles esmentats, a la Unió\nTemporal d’Empreses Etra Bonal SA - Sociedad Ibérica de Construcciones\nEléctricas SA (SICE) el contracte núm. 13005737, que té per objecte els serveis de\nmanteniment, reparació i adaptació de les instal·lacions semafòriques i els\nsistemes de regulació del trànsit a la zona Llobregat (Lot 1), de Barcelona, per un\nimport de 833.968,42 €, dels quals 689.230,10 €, corresponen al pressupost net i\n144.738,32 € a l’IVA al 21%. Adjudicar, a l'empara dels articles esmentats, a\nTelvent Tráfico y Transporte SA, NIF A78107349, el contracte núm. 13005738, que\nté per objecte els serveis de manteniment, reparació i adaptació de les\ninstal·lacions semafòriques i els sistemes de regulació del trànsit a la zona Besòs\n(Lot 2), de Barcelona, per un import de 667.926,63 €, dels quals 552.005,48 €,\ncorresponen al pressupost net i 115.921,15 € a l’IVA al 21%. Requerir els\nadjudicataris dels contractes núm. 13005737 i 13005738 per tal que, en el termini\nmàxim de 10 dies hàbils, a comptar de l’endemà de la notificació d'aquesta\nresolució, constitueixin la garantia definitiva a la Tresoreria Municipal. Formalitzar\nels contractes dins del termini màxim de 15 dies hàbils a partir de la data de\nnotificació. Donar compte a la Comissió de Seguretat i Mobilitat.\n2. Aprovar el conveni de col·laboració entre l'Ajuntament de Barcelona, Unión\nGeneral de Trabajadores de Catalunya, amb NIF G08496622, i Confederació\nSindical de la Comissió Obrera Nacional de Catalunya, amb NIF G08496606, per\ncooperació en seguretat i salut laboral; Autoritzar la despesa per un import de\n50.000,00 euros, amb càrrec al/s pressupost/os i partida/es indicats en aquest\nmateix document, amb codi de subvenció 13S06254.\nDistricte de l'Eixample\n3. Autoritzar, disposar i reconèixer l'obligació de la despesa per un import de\n5.408,93 euros, amb càrrec al/s pressupost/os i partida/es indicats en aquest\nmateix document, a favor de Serveis a les Persones Encís, SCCL, amb NIF\nF60137411, per cost de les quotes dels tallers realitzats per persones en situació\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nd'atur al CC Sagrada Família del Districte de l'Eixample, d'acord amb la iniciativa\nM0711/5998 de 29 de març de 2009.\nÀREA D'ECONOMIA, EMPRESA I OCUPACIÓ\n4. Informar favorablement les actuacions d'inversions relacionades en el\ndocument de 27 de desembre de 2013.\n5. Aprovar l’expedient núm. 3-240/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n45.232,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13121995. Donar-ne compte a la Comissió d’Economia, Empresa i Ocupació.\n6. Adquirir, a títol de compravenda, a la societat Inmo Ercina SL, NIF\nB64551294, la finca del carrer Robador núm. 43, aprovar com a preu de la\ncompravenda la quantitat de 590.000 €; autoritzar, disposar i abonar la despesa,\namb càrrec a la corresponent partida pressupostària a favor de la propietària;\nformalitzar la compravenda en escriptura públic; facultar el regidor Im. Sr. Jordi\nMartí i Galbis per a la signatura, en representació de l’Ajuntament de Barcelona, de\nles escriptures públiques corresponents al present acord; i inscriure-la en el\nRegistre de la Propietat.\n7. Adquirir, a títol de compravenda, a les institucions Misioneras del Santísimo\nSacramento y Maria Inmaculada (CIF núm. 2800234-C) respecte del 50% de la\npropietat, a l’Arquebisbat de Barcelona (CIF Q-0800007-G), respecte del 25% de\nla propietat i a la Parròquia de Sant Joan de Gràcia (CIF R-5800145-D), respecte\ndel 25% restant de la propietat, la finca situada en el carrer d’Encarnació, 62-64.\nAprovar com a preu de la compravenda la quantitat d'1.200.000 €. Autoritzar,\ndisposar i abonar la despesa, amb càrrec de la corresponent partida pressupostària\na les esmentades Instituciones en les respectius percentatges de propietat, és a\ndir, a les Misioneras del Santísimo Sacramento y Maria Inmaculada l’import de\n600.000 €, a l’Arquebisbat de Barcelona la quantitat de 300.000 € i a la Parròquia\nde Sant Joan de Gràcia la quantitat de 300.000 €; formalitzar la compravenda; i\ninscriure-la en el Registre de la Propietat.\n8. Adquirir, a títol de compravenda, a Ferrocarrils Metropolitans de Barcelona,\nSA (FMBSA), la porció de 6.171,60 m2 de la finca ubicada als carrers Riera de\nTena 45-51 i Burgos 27-31, amb la finalitat d’urbanitzar i desenvolupar la zona\nverda prevista al planejament urbanístic vigent; aprovar com a preu de la\ncompravenda la quantitat de 7.150.566,36 euros; autoritzar, disposar i abonar la\ndespesa, amb càrrec a la corresponent partida pressupostària a favor de la\npropietària; formalitzar la compravenda; facultar el regidor Im. Sr. Jordi Martí i\nGalbis per a la signatura, en representació de l’Ajuntament de Barcelona, de les\nescriptures públiques corresponents al present acord; i inscriure-la en el Registre\nde la Propietat.\n9. Aprovar una compensació econòmica per import màxim de 4.702.000€, (dels\nquals 3.635.000 € corresponen a les obres d’adaptació de l’aparcament i\n1.067.000€ corresponen a les obres d’urbanització de les voreres), derivada del\nconveni signat el 24 d’octubre de 2008, per a l’execució de les obres d’un\naparcament públic subterrani situat a l’avinguda de Pau Casals núm. 8,\nconcessionada a l’empresa SABA Aparcamientos, SA, destinades a la seva\nadequació i adaptació a la normativa ambiental, de seguretat, d’adaptació a\npersones amb discapacitat i de supressió de barreres arquitectòniques, així com\nl’arranjament de les voreres laterals de la mateixa avinguda de Pau Casals, entre\nla plaça de Francesc Macià i el Turó Park, amb la finalitat de restablir l’equilibri\neconòmic financer del contracte; autoritzar, disposar i reconeixer l’obligació, amb\n\n99\n\n\f100\n\nGASETA MUNICIPAL DE BARCELONA\n\nNÚM. 1\n\ncàrrec a la corresponent partida pressupostària a favor de la concessionària,\ncondicionat a la corresponent presentació de les certificacions d’obra i la posterior\nacceptació de les mateixes per tècnic municipal.\n10. Adquirir, a títol de compravenda, a la Societat Saflo, SA (NIF A-58147919),\nels locals de planta baixa, planta primera i planta segona de la finca situada al\nnúm. 17-25 del passatge de Dos de Maig; aprovar com a preu de la compravenda\nla quantitat d'1.600.000 €; autoritzar, disposar i abonar la despesa, amb càrrec de\nla corresponent partida pressupostària; formalitzar la compravenda; i inscriure-la\nen el Registre de la Propietat.\n11. Adquirir, a títol de compravenda, a la Societat Urbanística Metropolitana\nRehabilitació i Gestió, SA (REGESA), les 41 entitats situades a la promoció de\nCasernes I (Pg. de Torras i Bages núm. 135-137); aprovar com a preu de la\ncompravenda la quantitat de 4.038.757,54 €; més l’import de 403.875,75 € en\nconcepte d’IVA; autoritzar, disposar i abonar la despesa, amb càrrec de la\ncorresponent partida pressupostària; formalitzar la compravenda; i inscriure-la en\nel Registre de la Propietat.\nÀREA D'HÀBITAT URBÀ\n12. Aprovar la reversió a l’empresa municipal “Barcelona Cicle de l’Aigua, SA”\n(BCASA), del passiu i l’actiu, drets i obligacions, personal i relacions contractuals\nde l’empresa mixta CLABSA, amb la finalitat de garantir la continuïtat en la\nprestació del servei el dia 1 de gener de 2014, així com la reversió a l’Ajuntament\nde Barcelona dels immobles i instal·lacions de CLABSA que s’han d’incorporar al\npatrimoni municipal; facultar l’Im. Sr. Jordi Martí Galbis, amb l’assistència del\nSecretari General de la Corporació, per a la formalització dels documents o\ninstruments públics que siguin necessaris per a l’efectivitat de la reversió\nesmentada; comunicar el present acord a “Clavegueram de Barcelona, SA”\n(CLABSA), i donar-ne compte al Consell Municipal.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n101\n\nCOMISSIONS DEL CONSELL MUNICIPAL\nActes\nComissió de Cultura, Coneixement, Creativitat i Innovació\nActa de la sessió del dia 19 de novembre de 2013, aprovada el dia 10 de\ndesembre de 2013\nA la sala President Lluís Companys de la casa de la ciutat, el 19 de novembre de\n2013, s’hi reuneix la Comissió de Cultura, Coneixement, Creativitat i Innovació,\nsota la presidència de l’Im. Sr. Jordi Portabella i Calvete. Hi assisteixen les Imes.\nSres. i els Ims. Srs.: Jaume Ciurana i Llevadot, Gerard Ardanuy i Mata, Joan\nPuigdollers i Fargas, Carmen Andrés Añón, Gabriel Colomé i Garcia, Guillem Espriu\ni Avendaño, Sra. Pilar Díaz López, Belén Pajares Ribas, Ángeles Esteller Ruedas,\nRicard Gomà Carmona i Isabel Ribas Seix, assistits per la tècnica jurídica, Sra. Mª\nTeresa Ordóñez Rivero, que actua per delegació del secretari general de la\nCorporació, Im. Sr. Jordi Cases i Pallarès, i que certifica.\nExcusen la seva absència les Imes. Sres. i els Ims. Srs.: Francina Vila i Valls,\nSònia Recasens i Alsina, Joan Trullén Thomà i Xavier Mulleras Vinzia.\nS’obre la sessió a les 9.10 h.\nS’acorda tractar conjuntament alguns punts de l’ordre del dia.\nI) Aprovació de l’acta de la sessió anterior\nS’aprova.\nII) Part Informativa\na) Despatx d’ofici\nEn compliment de l’article 63.1 del Reglament Orgànic Municipal, es comuniquen\nles resolucions següents:\n1. Districte de Ciutat Vella\nDel gerent municipal, de 7 d’octubre de 2013, que aprova els plecs de clàusules\ni inicia l’expedient per a la contractació de la dinamització de la ludoteca infantil\nPlaceta del Pi, per als exercicis 2014-2015, i per un import de 129.998,22 euros.\nAcord de la Comissió de Govern de30 d’octubre de2013:\n2. Anul·lar part de l’autorització i disposició de despesa del contracte núm.\n13C00014 que té per objecte la gestió del Sant Andreu Teatre per un import de\n16.229,51 euros amb càrrec al Pressupost/os i Partida/es indicades en aquest\nmateix document, atesa la data de formalització del contracte, el passat 3\nd’octubre de 2013, de conformitat amb la clàusula 3a del plec de clàusules\nadministratives particulars. Reajustar en 35.188,52 euros l’import de la garantia\ndefinitiva, en recalcular la quantia que suposa el percentatge de l’import definitiu\nde l’adjudicació, i retenir-lo del preu del contracte atesa la declaració del\ncontractista en acollir-se a aquesta modalitat de constitució de garantia. Donar\ncompte d’aquest acord a la Comissió de Cultura, Coneixement, Creativitat i\nInnovació.\nAcord de la Comissió de Govern de6 de novembre de2013:\n\n\f102\n\nGASETA MUNICIPAL DE BARCELONA\n\nNÚM. 1\n\n3. Aprovar el Conveni Marc de col·laboració i les addendes núms. 1, 2 i 3 amb la\nUniversitat de Barcelona per regular el desenvolupament d’accions conjuntes en\nmatèria d’ocupabilitat i ocupació; emprenedoria i creació d’empreses;\nemprenedoria i innovació social; accions i programes contra l’atur universitari;\nserveis socials, participació, Pacte del temps i qualitat de vida; PUC, Treball de Fi\nde Grau, Treball de Fi de Màster, Pràctiques externes i Aprenentatge Servei.\nFacultar l’Ima. Sra. Sònia Recasens i Alsina per a la signatura de l’addenda núm.1,\nl’Ima. Sra. Maite Fandos i Payà per a la signatura de l’addenda núm. 2 i l’Im. Sr.\nGerard Ardanuy i Mata per a la signatura de l’addenda núm. 3. Notificar\nl’esmentada resolució a la Universitat de Barcelona. Donar compte a la Comissió de\nCultura, Coneixement, Creativitat i Innovació.\nLa Sra. Andrés demana la documentació del punt 3 del despatx d’ofici.\nb) Mesures de govern\nc) Informes\nA la Comissió:\n1. Convocatòria Ajuts de Menjador Escolar. Curs 2013-2014.\nEl Sr. Ardanuy recorda que ja han anat informant dels diferents passos del\nprocés de la convocatòria, i que avui se centrarà en l’atorgament. Abans, però,\nassenyala que l’Ajuntament ha decidit incrementar la partida de beques dels 8,5\nmilions d’euros previstos inicialment a 9,4 (dels 900.000 euros afegits, 600.000\nseran transferència directa de l’Ajuntament i 308.920 afegits dels recursos propis\ndel Consorci, recursos compartits entre l’Ajuntament i la Generalitat), i que els\nbeneficiaris seran 17.073.\nInforma que, igual que l’any passat, les beques cobreixen des del primer dia de\ncurs. Indica que l’inici del període de sol·licitud també coincideix amb l’inici del\ncurs, i que els ingressos que es prenen com a referència són els de la darrera\ndeclaració de la renda.\nManifesta la seva aposta per la supressió del període obert, que elimina la\npossibilitat que un alumne que necessiti l’ajut es quedi en llista d’espera. Subratlla\nque l’Ajuntament té flexibilitat per cobrir totes les demandes que compleixin els\nrequisits també un cop iniciat el curs.\nExposa els tres tipus d’ajuts: l’ajut ordinari, fins a un màxim de 3 euros per dia;\nl’ajut extraordinari, amb un màxim de 5 euros per dia, i l’ajut complementari per\nminorar el cost de personal de serveis de menjador a l’alumnat escolaritzat en\ncentres públics d’educació especial o en unitats de suport a l’educació especial, fins\na un màxim de 5,9 euros per dia.\nInforma que des del primer dia està activat el protocol amb Serveis Socials per\natendre totes les situacions d’extrema dificultat. Aquest protocol, més enllà de les\nbeques de menjador, cobreix altres tipus de dificultats.\nFacilita el calendari de convocatòria i de pagaments:\n- L’inici de presentació de sol·licituds va ser del 12 al 20 de setembre.\nPrèviament, els directors dels centres públics van ser informats de les bases i els\nperíodes, i se’ls va demanar que fessin les llistes de nens que ja es considerava\nque tindrien dret a beca per poder-los donar el servei des del primer dia. El\nConsorci, fins i tot abans d’atorgar els ajuts, ja va començar a prestar el servei des\ndel primer dia en coordinació amb els directors dels centres.\n- El primer pagament es farà la segona quinzena de novembre. S’avançarà una\nbestreta del 37% de l’import, i hi haurà dos pagaments més per imports iguals el\nmes de febrer i el mes d’abril. Amb aquest sistema volen alleugerir la tresoreria\ndels centres i donar més tranquil·litat a les empreses i al prestador i al receptor del\nservei.\nCompara les dades d’aquest curs amb les dels anteriors: la del 2013-2014 és la\nconvocatòria amb l’import més elevat (9,4 milions d’euros). El 2008-2009 van ser\n6,8 milions; el 2009-2010, 7,9; el 2011-2012, 8,6, i el 2012-2013, 8,2. També\ns’ha arribat a la xifra més alta quant a nombre de sol·licituds (21.670) i quant a\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\najuts concedits (17.073). Esmenta que, per districtes, els ajuts van dels 3.305 de\nNou Barris als 551 de les Corts, i que el tall de renda utilitzat ha estat el 75% de\nl’indicador de renda de suficiència de Catalunya (uns 5.975 euros).\nPer acabar, indica que la majoria d’ajuts es destinen a educació primària, alguns\na educació secundària obligatòria, tot i que pocs per la concentració d’horaris i, en\nmolts casos, per l’eliminació del menjador, i només l’1,7% a educació especial.\nLa Sra. Pajares observa que l’aportació de l’Ajuntament als ajuts de menjador\ncreix per tercer curs consecutiu, mentre que la de la Generalitat, que també havia\ncrescut fins al 2010-2011, va deixar de fer-ho el curs 2011-2012.\nDemana al Sr. Ardanuy d’on sortirà la partida extraordinària de 600.000 euros\nde l’Ajuntament, si realment la Generalitat aportarà 3.400.000 euros, quina va ser\nla seva aportació final l’any passat, i si la va fer, perquè no en tenen constància.\nTambé pregunta si el 6,4% de les sol·licituds que acrediten una situació de\nnecessitat social greu i no reben la beca, reben algun altre tipus d’ajuda, i si la\nxifra de 4.597 sol·licituds denegades és definitiva o si a algunes de les famílies que\nhan presentat recurs finalment se’ls ha atorgat la beca. En la mateixa línia, vol\nsaber si es revisen els casos denegats.\nComenta que troben a faltar moltes dades a l’informe, dades necessàries per\nentendre realment la situació de partida i la direcció d’actuació.\nD’altra banda, entenen que la situació econòmica actual hauria d’haver fet que\nel llindar de renda per unitat familiar s’augmentés, i recorda que a l’estiu el Síndic\nde Greuges de Catalunya va presentar un informe sobre la malnutrició infantil en\nquè es recomanava augmentar el topall fins al 100% de l’índex de renda de\nsuficiència de Catalunya (7.967 euros). Entenen que el topall actual (75%) fa que\nmoltes famílies de rendes baixes i mitjanes, greument afectades per la crisi, en\nquedin excloses.\nExpressa la seva oposició a la supressió del període obert. Entenen que el\nperíode obert serveix per tractar casos en què les persones es puguin trobar\nsituacions sobrevingudes, i que aquestes puguin accedir als ajuts de menjador.\nEn darrer lloc, pregunta si han estudiat la viabilitat i les conseqüències del canvi\nen el sistema de pagament a les escoles (abans el primer trimestre se’n pagava el\n60% i n’hi havia un altre termini, i ara el primer trimestre se’n paga el 37% i n’hi\nha dos terminis més), i pregunta si tenen cap notícia sobre la implantació d’un\nprotocol sobre l’ús de la carmanyola als centres escolars.\nLa Sra. Andrés indica que el curs passat el 26,9% de les famílies que tenien\natorgada beca (més de 4.000 famílies) eren famílies en situació de greu necessitat,\ni que aquest curs en són el 32,9% (5.600 famílies), i que a aquest augment (més\nde 1.500 famílies més) respon a l’aportació extraordinària, que troben molt\nencertada. Tanmateix, comenta que segons les xifres dels informes, no sembla que\nla demanda sigui tan àmplia.\nD’altra banda, entenen que l’augment de 4 a 5 euros als ajuts extraordinaris no\nés una mesura de gran impacte, ja que aquest tipus d’ajuts només són el 17% del\ntotal, i la majoria són les de 3 euros.\nManifesta el suport del seu grup a la proposició del PP. Estan d’acord a recuperar\nel període obert, i consideren que ampliar el termini de presentació facilita la gestió\ni la sol·licitud per part de les famílies. També estan d’acord a ampliar el llindar de\nla renda, no necessàriament de manera lineal sinó pot ser progressivament d’acord\namb la renda.\nEntenen que l’aportació extraordinària de l’Ajuntament respon al poc interès de\nla Generalitat per pal·liar la greu problemàtica de les famílies.\nConsideren que el pagament a les escoles s’hauria de fer a l’octubre i al gener,\nperquè les escoles no haguessin d’assumir els costos amb recursos econòmics\npropis.\nDemana un aclariment sobre el fet que l’ajut cobreixi 165 dies a partir del dia 12\nde setembre, de manera que només cobriria fins el 4 de juny, i si el govern\nconsidera suficients les aportacions fetes des de l’Àrea de Cohesió Social per pagar\nels ajuts al menjar escolar durant els mesos de juliol, agost i setembre.\nPer acabar, observa que l’IVA del menjador escolar, del 21%, és\ndesproporcionat i no respon a les característiques de l’activitat (no és un servei de\nrestauració sinó un servei per cobrir una necessitat bàsica), tal com ha expressat\n\n103\n\n\f104\n\nGASETA MUNICIPAL DE BARCELONA\n\nNÚM. 1\n\nla FaPaC. Per això, demana que l’Ajuntament es posicioni i intenti que el tipus\nd’IVA disminueixi o, fins i tot, que aquesta activitat no tingui IVA.\nEl Sr. Gomà anuncia el seu vot favorable a la proposició del PP.\nReflexiona que el fet que aquest curs s’hagin destinat més diners a la\nconvocatòria i s’hagin concedit més ajuts és fruit de l’impacte social de la crisi i de\nles retallades, i situen en el màxim nivell de rellevància el fet de tenir una política\npública potent de beques menjador.\nObserva que cal anar més enllà de les beques de menjador i cobrir els casos de\nrisc greu de malnutrició tot garantint tres àpats diaris per a tots els infants tots els\ndies de l’any. Recorda que a això es va comprometre el govern després que abans\nde l’estiu se sabés que a Barcelona hi havia almenys 2.900 infants en situació de\nrisc de malnutrició.\nDemana també un aclariment sobre el 7%de beques adjudicades en situació\nsocial greu que queden sense cobrir.\nAssenyala que entre el 2008 i el 2011 els ajuts van créixer un 31%, mentre que\nentre el 2011 i el 2013, els dos primers anys d’aquest govern, només van créixer\nun 3%. D’altra banda, el pressupost va augmentar el 26% entre el 2008 i el 2011,\nmentre que entre el 2011 i el 2013 va patir una retallada del 5%. Consideren que\naquestes dades demostren una voluntat política insuficient per part del govern.\nPuntualitza que els diners destinats a complir el compromís polític de dotar de\nbeca menjador totes les famílies que estiguin per sota del llindar de renda haurien\nde pressupostar-se inicialment i no com a extraordinaris, i que amb aquesta\naportació s’encobreix la manca de responsabilitat de la Generalitat, que no aporta\nel que hauria d’aportar. Per això, demana al Sr. Ardanuy que sigui més exigent\namb la Generalitat.\nObserva que el percentatge de sol·licituds excloses és més alt que mai, i que de\nles 4.597 d’enguany, el 73% corresponen als districtes de rendes més baixes.\nConclou argumentant el seu suport al PP: troben raonable, tenint en compte\nl’actual impacte social de la crisi, apujar el llindar de renda per tal d’obtenir la\nbeca, i també entenen que la manera de gestionar, en període tancat, no ha de ser\ncompatible amb un mecanisme obert i flexible per a sol·licituds degudes a\nsituacions sobrevingudes. Demana, però, coherència entre l’actuació a\nl’Ajuntament i al Parlament. Recorda que el PP, amb la seva abstenció, va\npermetre l’aprovació dels dos primers pressupostos de CiU, on hi havia les\nretallades de les beques de menjador.\nEl Sr. Portabella considera que en una ciutat amb les característiques de\nBarcelona (important en l’àmbit mundial, amb un pressupost alt i gran capacitat\nd’inversió i d’oferir serveis), seria impermissible que algú passés gana. Per això,\ntroben correcte que s’hagin augmentat les prestacions per donar ajuts de\nmenjador i que es destinin 9.408.920 euros a les famílies per aquest concepte.\nDestaca, però, que l’Ajuntament hi aporta el 60,58%, i que com que la Generalitat\nno fa les aportacions que li corresponen, l’Ajuntament ha de fer un sobreesforç.\nValoren positivament que l’Ajuntament augmenti l’esforç per cobrir aquestes\najudes, però a la vegada li demanen exigència amb la Generalitat.\nTroben positiu que l’ajut extraordinari hagi passat de 4 euros al dia a 5, però\nvolen saber per què l’augment s’aplica a aquest tipus d’ajut i no a un altre.\nD’altra banda, troben encertat que es convoquessin les sol·licituds a finals\nd’agost, perquè això permet ajustar-se a la renda de l’any passat, i perquè ajuda a\ndisminuir la llista d’espera. Tanmateix, entenen que això no ha d’implicar eliminar\nla matrícula oberta, perquè s’han de poder atendre els caos que sorgeixin al llarg\nde l’any.\nDemana que s’expliqui la casuística del que ha passat amb els que han quedat\nexclosos, i manifesta sorpresa pel fet que el percentatge (20%) sigui el mateix que\nels altres anys, quan la situació econòmica ha empitjorat.\nPel que fa a la proposició del PP, expressa que en un primer moment la van\ntrobar positiva, però que s’hi abstindran pels motius següents:\nEn primer lloc, tot i estar d’acord a passar la renda mínima de 5.975 euros\nanuals a 6.000, estan en contra de com aplica el PP el topall i com concedeix els\najuts als llocs on governa. Per exemple, a Madrid el topall està en 3.500 euros, i\ntambé poden demanar la beca les famílies que són víctimes del terrorisme,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nindependentment de la seva capacitat econòmica, i entenen que aquest no pot ser\nun argument per concedir la beca.\nEn segon lloc, tot i estar absolutament d’acord a exigir a la Generalitat el\ncompliment d’inversions i compromisos, i tot i compartir la magnitud i la velocitat\nde creixement del deute que té la Generalitat amb l’Ajuntament, entenen que si la\nGeneralitat no paga és perquè no té diners per culpa de l’ofec, premeditat i\nsistemàtic, que l’Estat espanyol causa a totes les institucions catalanes.\nPer finalitzar, subratlla que l’espoli fiscal que pateix Catalunya des de fa més de\n25 anys és extrem, i que amb la crisi no s’han equilibrat les balances, com alguns\nasseguraven que passaria: el percentatge de dèficit és exactament el mateix que\nel que hi havia en les èpoques d’expansió.\nEl Sr. Ardanuy expressa el seu vot contrari a la proposició del PP.\nExplica que fins aquest curs basaven el nivell de renda de tall en el que marcava\nel Ministeri d’Educació per a les seves beques, però que aquesta referència ja no\nexisteix perquè el ministre Wert va eliminar qualsevol referència al nivell de renda\nquant a les beques, cosa que no considera gaire correcta. Tanmateix, han\ncontinuat seguint el mateix criteri, tot intentant complir la responsabilitat d’arribar\nal màxim nombre de famílies amb els recursos disponibles.\nAclareix que el 6,3% de casos d’acreditació de risc són atesos directament pels\nServeis Socials, que no només es fan càrrec d’aquesta beca sinó de tot el suport a\naquestes famílies. És a dir, aquests nens en cap cas no queden desprotegits.\nAfirma que a Barcelona no hi ha cap nen en situació de desnutrició ni passant\ngana, perquè han posat d’acord els serveis socials i els serveis d’educació, de\nmanera que els dispositius socials actuen directament amb les famílies i alhora es\ncomuniquen amb els directors de les escoles, tot evitant que hi hagi casos\nflagrants que es coneguin per una denúncia de premsa i no per una comunicació\ndel director del centre al director de Serveis Socials corresponent.\nAssegura que la Generalitat ha pagat la part corresponent al curs passat, i que\nenguany també pagarà, i aclareix que si l’Ajuntament ha augmentat els diners\ndestinats a les beques ha estat per poder donar cobertura a més famílies, per\npoder donar obertura al 100%. Hi afegeix que partien d’una partida base de 6\nmilions d’euros, inamovible, i que, per exemple, l’any passat es va parlar, com una\ncosa molt extraordinària, de 600.000 euros afegits per l’Ajuntament, que al final\nen total en van ser 6,8 milions. Ara, parteixen d’una base de 8,5 milions d’euros,\nque és el que van pressupostar des del principi tot preveient unes xifres\ndeterminades.\nPuntualitza que no poden parlar de «període obert» però sí de «convocatòria\noberta», que és el que ofereixen, de manera que totes les sol·licituds que\ncompleixin els requisits seran ateses al llarg de tot l’any, i observa que amb el\nsistema anterior «de període obert», arcaic i rígid, 2.400 nens no rebien la beca\nfins al febrer. Demana que no es fixin en el nom sinó en el servei que es presta.\nExplica que els 165 dies són només una base de càlcul que en cap cas no implica\nque un nen becat deixi de rebre l’ajuda cap dia.\nQuant als pagaments als proveïdors, observa que cal conèixer com funciona la\nprestació de serveis, i afirma que les escoles no avancen res: l’empresa comença a\nprestar el servei i al novembre se li paga el primer terç de tot el curs, al febrer ja\nhauran rebut gairebé el 65%, i rebran l’última part a l’abril, 3 mesos abans\nd’acabar el curs. Assegura que les empreses i les escoles no hi tenen cap\nproblema, i comenta que si ho fan així és per una qüestió de distribució de\ntresoreria. Podrien concentrar-ho tot al principi, però amb els terminis es pot\najudar a no deixar ningú descobert a final de curs.\nPer acabar, s’ofereix per analitzar tots els casos d’exclosos, que bàsicament han\nestat rebutjats per superar el nivell de renda.\nLa Sra. Pajares agraeix els vots favorables i l’abstenció d’UpB, tot i que no entén\nque s’hi abstingui si està d’acord amb tot el que es proposa. Entén que no s’hi\nabstenen pel contingut sinó pel proposant. Manifesta que reivindica sense\ncomplexos totes les actuacions i mesures que el PP ha posat en marxa a tots els\najuntaments, al Govern de l’Estat i a altres comunitats autònomes on governen, i\ndiu al Sr. Portabella que el seu grup parlamentari ha governat Catalunya durant\n\n105\n\n\f106\n\nGASETA MUNICIPAL DE BARCELONA\n\nNÚM. 1\n\nvuit anys i han deixat un deute i un dèficit enormes que hi romandran durant\nmoltes generacions.\nLamenta que el govern rebutgi una petició que comparteixen tots els grups i que\nquan els interessa posin com a excusa allò que marca Madrid.\nObserva que si es revisés el topall, moltes famílies de rendes mitjanes modestes\npodrien accedir als ajuts, i recorda que el PP va donar suport al pressupost del\n2012 després que hi incorporessin una esmena seva amb la qual s’incrementava el\npressupost d’ajuts menjador en un milió d’euros.\nLa Sra. Andrés puntualitza que el pressupost inicial de 2008 era de 7 milions i al\nfinal de la convocatòria, 6.800.000 euros, i el 2010, de 8.700.000 euros, lluny, per\ntant, dels 6 milions del pressupost de 2011.\nComenta que les sol·licituds van créixer des del 2008 i que, en canvi, el curs\npassat, en plena crisi, van baixar, però que enguany han tornat a créixer.\nPer acabar, quant a la base de càlcul, demana que s’expliqui bé, però que, en\nqualsevol cas, caldria fer-ho per a tots els dies del curs.\nEl Sr. Gomà reconeix que a Barcelona s’ha anat construint una relació molt\nimportant entre serveis socials i serveis educatius, però puntualitza que el protocol\nmarca que en situació social greu la beca menjador es dóna en tots els casos, a\nbanda que s’activin la resta de mesures. Per això, demana que s’afini l’explicació\nsobre el 6% d’exclusió de famílies en situació de necessitat social greu.\nTambé demana explicacions sobre la retallada del 31% dels últims anys (gairebé\n500.000 euros de retallada en la despesa final) i la frenada en l’increment del\nnombre d’ajuts amb relació al període 2008-2011, precisament quan la crisi ha\ntingut més impacte.\nAgraeix que el fet de no tenir «període obert» no signifiqui que cap situació\nquedi desatesa.\nConsidera molt greu que la Generalitat hagi expulsat 3.000 famílies de\nBarcelona de la renda mínima d’inserció i no hagi incrementat l’aportació a les\nbeques de menjador per a aquestes famílies, i torna a demanar al Sr. Ardanuy que\nsigui exigent amb la Generalitat.\nEn darrer lloc, expressa la importància de saber quantes de les sol·licituds\nexcloses se situen en la franja d’entre el 75% i el 100%. Recorda que l’índex de\nrenda de suficiència de Catalunya es va crear amb la voluntat que fos un llindar\nque servís per a qualsevol política de protecció social. Per tant, si es fes una\nexcepció caldria explicar per què i veure quina és la manera d’oferir una cobertura\ntotal.\nEl Sr. Portabella repeteix a la Sra. Pajares que no pot votar una proposició que\ndemana posar un topall de 6.000 € quan el de Madrid és de 3.500 i s’hi atorguen\nbeques de menjador independentment del nivell de renda.\nD’altra banda, insisteix que l’increment del deute i del dèficit més alt que s’ha\nproduït a la Generalitat ha estat els dos anys que el PP ha donat suport\npressupostari al Govern de CiU a la Generalitat.\nLa Sra. Pajares li demana que busqui les dades del2010, l’últim pressupost que\nes va aprovar al Parlament de Catalunya quan governava el seu grup, i en què el\nPP va votar en contra. i que sinó en tot cas li farà arribar les dades.\nD’altra banda, diu al Sr. Gomà que el PP ja ha formulat una pregunta (amb data\n7 de novembre) sobre les rendes que queden excloses.\nEl Sr. Portabella demana a la Sra. Pajares que li faciliti aquestes dades que té,\nperquè ell precisament va estar mirant els números ahir.\nEs dóna per tractat.\nd) Compareixences Govern municipal\nDel Grup Municipal PSC:\n2. Que comparegui el responsable del govern municipal per tal de donar compte\nde la previsió d’aportacions econòmiques de l’Ajuntament de Barcelona i la\nGeneralitat de Catalunya al Consorci d’Educació de Barcelona per a l’any 2014, així\ncom de la despesa prevista per a obres de reforma i millora als centres educatius\nde la ciutat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Andrés formula la sol·licitud de compareixença.\nEl Sr. Ardanuy informa que com a transferències corrents hi ha una previsió\nde61,5 milions d’euros de la Generalitat i 58,261 milions d’euros de l’Ajuntament, i\nd’inversions per compte aliè, 1,5 milions d’euros per part de la Generalitat i 25,89\nmilions per part de l’Ajuntament.\nD’altra banda, hi ha 19,89 milions d’euros d’inversió prevista en rehabilitació de\ncentres escolars, obres de millora, instal·lacions elèctriques, climatització,\nofimàtica i honoraris professionals, i sumant-hi obres de singularitat (l’escola\nbressol Guinardó, la reforma de l’Arc de Sant Martí i de l’institut de Roquetes,\nl’ampliació i reforma de l’escola de Mossèn Cinto Verdaguer i els treballs de l’escola\nbressol municipal del carrer Escorial), 26,88 milions d’euros.\nA continuació, enumera les actuacions preferents previstes per districtes:\nCiutat Vella: escola Milà i Fontanals,adequacions diverses, 1,9 milions;\nEscola Pere Vila, adequacions diverses (millora de cobertes, façanes, fusteria\nexterior, adequació dels espais interiors i porxos laterals), 1,2 milions.\nEixample: escola Ramon Llull, primera fase de la rehabilitació integral, 2,8\nmilions; Conservatori Municipal de Música de Barcelona, segona fase de la\nrehabilitació, 1,5 milions.\nSants-Montjuïc: escola Mossèn Cinto Verdaguer, 1,19 milions; escola N-II de\nPràctiques, 1,2 milions; escola Barkeno, millores de tancaments i espais\ninteriors, 80.000 euros.\nLes Corts: trasllat a l’emplaçament definitiu dels Serveis Educatius.\nSarrià-Sant Gervasi: escola Costa i Llobera, millores de fusteria, exteriors i\naltres.\nGràcia: escola Farigola de Vallcarca; escola bressol municipal del carrer\nEscorial (de nova construcció).\nHorta-Guinardó: escola municipal del Guinardó; escola Font d’en Fargas.\nNou Barris: institut escola Roquetes; centre d’educació especial Sant Joan\nde la Creu; escola Timbaler del Bruc.\nSant Andreu: escola Doctor Ferran Clua; escola Baró de Viver.\nSant Martí: escola l’Arc de Sant Martí; escola La Caixa; escola la Mar Bella.\nConclou que el conjunt d’accions enumerades sumarien 20,9 milions d’euros\nque, sumats a 5,9 per a accions de menys impacte però també importants\n(reparació de patologies estructurals, reparació de paviments, de revestiments,\nadequació i millora de les instal·lacions d’electricitat, calefacció, climatització, gas,\ncontraincendis, energies alternatives, adequació i accessibilitat, adequació i\nmillores d’instal·lacions de sanejament, adequacions de jardins, patis...), farien el\ntotal concretat abans: 26,88 milions.\nLa Sra. Andrés explicita que han sol·licitat la compareixença després d’haver\npresentat una proposició i un seguiment d’aquesta i que la informació no hagi estat\npública. Agraeixen la informació sobre la planificació prevista, que no s’havia donat\naltres anys, però entenen que només han facilitat informació sobre les\nintervencions de més de 400.000 euros, i volen que s’informi de totes les\nactuacions previstes als 110 centres educatius dels quals es parla.\nD’altra banda, comenta que el seu grup comparteix la importància cabdal de les\nescoles, que fa que sigui imprescindible planificar-ne la inversió, però entenen que\nla Generalitat no comparteix aquesta visió, ja que en dos anys ha reduït el 21% el\npressupost d’Ensenyament, cosa que a la ciutat ha afectat especialment les escoles\nde música i les escoles bressol. Hi afegeix que, a més, s’està invertint el\npercentatge de participació de la Generalitat i de l’Ajuntament en el Consorci:\nactualment hi ha el 51,4% de participació de l’Ajuntament i el 48,6% de la\nGeneralitat, quan hauria de ser 40%-60%. Entenen que la ciutat ha de recuperar\nla inversió que fa en favor dels centres educatius. Volen tenir la informació de tot\nel que s’hagi planificat d’obres i reformes per al 2014.\nLa Sra. Pajares agraeix la sol·licitud de compareixença.\nComenta que ha consultat les seccions dels pressupostos de la Generalitat i de\nl’Ajuntament que hi estan relacionades, i que les inversions en edificis i altres\nconstruccions s’han reduït en un 34% entre el pressupost del 2012 i el projecte de\npressupost del 2014, una retallada que coincideix amb l’anunci del Govern\n\n107\n\n\f108\n\nGASETA MUNICIPAL DE BARCELONA\n\nNÚM. 1\n\nMunicipal que es farà una inversió de 25 milions d’euros per a obres de reforma,\nampliació i millora de centres educatius públics a la ciutat. Aclareix que estan\nd’acord que l’Ajuntament destini més diners a Educació (enguany un 155% més\nd’inversió que el curs anterior), però sempre que no sigui només una manera de\ncompensar allò que la Generalitat no aporta. Subratlla que cal exigir a la\nGeneralitat que cobreixi les despeses acordades i que compleixi els seus\ncompromisos.\nDemana que els facin arribar per escrit la informació facilitada, i que hi incloguin\nun calendari d’execució de les obres per poder-ne fer el seguiment.\nConclou que segurament el Consorci d’Educació es veurà afectat per la\ndisminució de l’aportació per despeses (primer de funcionament, però també del\ncapítol d’inversions reals), i insisteix que cal reclamar a la Generalitat allò que deu\na Barcelona.\nEl Sr. Gomà resumeix la intervenció del Sr. Ardanuy en quatre titulars:\n1. Les polítiques de reforma i millora en aquest mandat arriben tard i són\ninsuficients.\n2. El Govern de la Generalitat segueix instal·lat en una dinàmica de retallada de\nla despesa educativa i de la despesa educativa per càpita.\n3. La transferència que fa la Generalitat al Consorci és insuficient i està\ndesequilibrada.\n4. El Govern de Catalunya mostra una nul·la voluntat inversora en educació a la\nciutat (1,5 milions d’euros d’inversió directa).\nSubratlla que les polítiques arriben tard perquè és el tercer curs de mandat i la\ninversió en obres de reforma i millora s’hauria d’haver produït de manera molt més\ndiligent i s’hauria d’haver situat al nivell corresponent a considerar les escoles un\nveritable capital físic al servei dels barris i de les comunitats educatives.\nReflexiona que una ciutat que vol ser referent de ciutats educadores no pot\nretallar en el servei més sensible de l’estat del benestar per configurar una societat\ncohesionada i amb igualtat d’oportunitats vitals, i concreta que la despesa\neducativa a Barcelona en els últims dos anys ha disminuït més del 20%, i que la\ndepesa educativa per càpita se situa per sota de les mitjanes estatal i europea. I\nqüestiona que aquesta ciutat que vol ser referent de ciutats educadores no para de\nretallar la despesa educativa per càpita.\nEn darrer lloc, considera que els percentatges de transferència de Generalitat i\nAjuntament haurien de ser proporcionals no als percentatges de representació\n(60%-40%), sinó al percentatge de finançament. Per tant, la Generalitat hi hauria\nd’aportar molt més.\nEl Sr. Portabella observa que és precipitat valorar uns pressupostos que encara\nno s’han aprovat, i que ara el que caldria fer és implicar-se en la negociació\nd’aquests pressupostos.\nAssenyala, d’altra banda, que per valorar l’estat de l’Educació no només cal tenir\nen compte tot el que fa referència al Consorci, sinó també l’Institut Municipal\nd’Educació, els pressupostos al voltant de la inversió, els ajuts, etc.\nManifesta que la seva preocupació no és només pel pressupost limitat que la\nGeneralitat destina a educació en general, sinó també per la disminució\npressupostària en recerca o per les conseqüències de la llei Wert.\nConclou repetint que és difícil fer una valoració a partir de dades que no són\ndefinitives.\nEl Sr. Ardanuy agraeix totes les intervencions, i diu a la Sra. Andrés que s’han\nlimitat a concretar les obres més importants que es faran perquè és massa d’hora\nper oferir un calendari del més del centenar d’obres de menys pes que es faran.\nEntén que al llarg de l’any el Consorci anirà treballant per planificar-les i executarles, però que el balanç se n’haurà de fer quan s’hagin dut a terme i se’n puguin\nvalorar les dificultats trobades, els canvis o accions afegides, etc.\nRebat al Sr. Gomà, que ha dit que arribaven tard, que cal saber d’on ve\ncadascú, i exposa l’estat de la qüestió els darrers anys:\n- El 2010, quan CiU no va tenir decisió sobre el pressupost, ja que tenia els\npressupostos executats i planificats íntegrament, es van destinar uns 3.800.000\neuros a manteniments, reformes i ampliacions de centres educatius de primària,\ninfantil, educació especial i escoles d’adults per part de l’Ajuntament. Puntualitza\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nque hi ha gairebé 300 equipaments educatius que són competència municipal, no\nde la Generalitat.\n- El 2011, any electoral, amb uns pressupostos ja planificats íntegrament i\nnomés executats parcialment per CiU, la partida de reformes, ampliacions i\nmillores de centres educatius no va arribar als 2 milions, quan els equipaments\ntenen una mitjana d’edat bastant alta, amb escoles centenàries i una necessitat\naltíssima de dedicació a obra. Van decidir que el que calia era construir escoles\nbressol, que troba perfecte, però van deixar de fer altres coses que pertocaven per\nllei i van permetre que el parc escolar s’anés degradant.\n- El 2012, dels 53 milions de pla d’inversió, 42 van haver de destinar-se a pagar\nles escoles que s’havien construït el 2010 i el 2011. Remarca que la inversió del\n2012 corresponia a accions del 2010, i que van haver d’aixecar 10 milions de\npressupost per poder pal·liar una situació gravíssima de les escoles, i van\ncomençar a fer un pla, en aquell any molt pal·liatiu, per intentar sortir-se’n. Van\nhaver d’injectar 6 milions d’euros directament que no estaven previstos, perquè les\nescoles estaven a zero.\n- El 2013 i el 2014 sí que són fruit de la planificació de CiU. Repeteix que el\ndipòsit de benzina estava a zero i que les escoles estaven funcionant en situacions\nde molta dificultat. El 2012 van posar 10 milions d’euros i el 2013 gairebé 11, i és\nel temps que han tingut per poder planificar una acció contundent amb la millora\nde centres educatius en l’exercici de la seva competència, cosa que es visualitza el\n2014, amb un salt qualitatiu important que no resta sinó que, en tot cas,\ncompensa una manca d’atenció els últims anys.\nConclou que potser farien falta més diners, però que han aixecat el pressupost\nmàxim que poden gestionar per al 2014.\nObserva que el percentatge del pressupost del 2014 que l’Ajuntament de\nBarcelona destina a Educació (6%, i a més el pressupost executat sempre acaba\nsuperant l’inicial)no el superen gaires ajuntaments ni governs municipals anteriors,\ni que CiU des que està al govern no retalla el diners que es dediquen a temes\neducatius sinó que els incrementa, en tots els àmbits.\nCoincideix amb el Sr. Portabella que parlar d’Educació a Barcelona no és només\nparlar del Consorci i que, d’altra banda, algunes competències són de la\nGeneralitat.\nEn darrer lloc, demana que tots parlin amb coneixement de causa, perquè tots\nel tenen.\nLa Sra. Andrés enumera algunes de les actuacions que es van fer en el mandat\nanterior sobre obres de millora i reforma (rehabilitació integral de l’escola de la\nVirreina, enderroc de l’actual edificació del Patronat Domènech, ampliació i\nrehabilitació de l’escola Josep Maria de Sagarra i rehabilitació de l’escola Rius i\nTaulet) i retreu al Sr. Ardanuy que per posar en valor el que ells fan diguin que els\naltres no han fet res, quan no és veritat. Li demana rigor en les exposicions, així\ncom transparència. En aquest sentit, volen saber, igual que ho volen saber les\nescoles,quins són els més de cent centres en què intervindran i amb quines\nactuacions, i puntualitza que allò que seria precipitat és planificar coses abans de\ntenir pressupostos de l’Ajuntament i de la Generalitat. Puntualitza que allò que\nnecessiten saber no és la data de començament de les obres sinó quines es faran i\non, i retreu que la informació es doni en rodes de premsa i no en comunicats a les\nescoles i als grups polítics.\nIndica que en el mandat anterior, per fer totes les reformes es va signar un\nprotocol entre l’Ajuntament i la Generalitat, que estava al web, de manera que se’n\npodia fer un seguiment i veure si es complia, i demana si ara també existeix un\nprotocol com aquest.\nPer acabar, torna a insistir en la necessitat de transparència, actualment\ninexistent, en un àmbit que tots comparteixen que ha de ser prioritari i que les\nescoles puguin saber què es farà l’any 2014.\nEl Sr. Gomà planteja al Sr. Ardanuy la comparació entre la despesa total en nou\ncentres educatius en reformes, ampliacions i millores en el mandat anterior i la\nd’aquest mandat, on la inversió s’enfonsa. Pregunta quantes escoles bressol, són\ntres?, i quantes places públiques noves de 0-3 es planificaran en aquest mandat.\n\n109\n\n\f110\n\nGASETA MUNICIPAL DE BARCELONA\n\nNÚM. 1\n\nEl Sr. Ardanuy diu que les escoles bressol noves d’aquest mandat són sis, no\ntres.\nEl Sr. Gomà especifica que es refereix a escoles planificades en aquest mandat, i\nque Caspolino, Jaén i Patufet de Navas ja estaven planificades en el mandat\nanterior encara que s’hagin obert aquest.\nD’altra banda, exposa que en aquest mandat la Generalitat no ha fet\npràcticament cap inversió pública directa en escoles de primària i de secundària, i\nque a les escoles noves de primària que s’estan posant en marxa ha hagut de ser\nl’Ajuntament qui fes el pas endavant.\nEl Sr. Ardanuy assegura que actuen amb total transparència i exercint les seves\ncompetències amb el màxim de la seva capacitat, i que facilitaran tota la\ninformació que se’ls demani, i retreu al govern anterior que signés convenis per\ndesprés no complir-los, que es fessin la foto però després no aportessin cap\nresultat i que actuessin per interessos electorals.\nEs dóna per tractada.\nDel Grup Municipal ICV-EUiA:\n3. Que comparegui el responsable del Govern municipal per informar sobre el\nconjunt de mesures i programes de suport a les famílies i les associacions de\nmares i pares en aquest curs 2013-2014 en aspectes com, per exemple, l’acollida\nmatinal, el foment de la reutilització de llibres i del material curricular o les\nactivitats extraescolars.\nS’acorda tractar conjuntament aquesta compareixença i la proposició del punt\nnúmero 8 de l’ordre del dia.\nEl Sr. Gomà comenta que han demanat la compareixença per conèixer l’estat\nactual de la qüestió.\nEl Sr. Ardanuy comença manifestant que l’Ajuntament creu que ha de posar\nl’accent en les polítiques i accions que ajudin les famílies a desenvolupar l’activitat\neducativa dels seus fills, i que els criteris han anat canviant: fa uns anys, la\nprincipal via d’interacció entre l’administració educativa i les famílies eren unes\nsubvencions (quantitats molt petites) que es donaven a les AMPA o a les mateixes\nfamílies de manera nominal, sota sol·licitud. Actualment, tant el Departament\nd’Ensenyament com el Consorci i l’Ajuntament aposten molt més per la interacció\namb els centres educatius directament i per la col·laboració amb les AMPA.\nExposa que el Consorci d’Educació de Barcelona ha fet un esforç en 99 centres\neducatius per començar a experimentar aquestes accions (compartir materials\nescolars, llibres de text...) i ha fet una inversió de recursos de gairebé 360.000\neuros.\nD’altra banda, s’intensifica la relació amb les AMPA i les ajudes i el suport que\nse’ls ofereixen: hi ha cinc línies de treball obertes amb les AMPA i amb els centres\neducatius des de l’Ajuntament directament, s’ha incrementat percentualment\nrespecte a altres èpoques les sol·licituds de les AMPA i les subvencions destinades\nals projectes específics de les AMPA suposen una mitjana d’entre 35.000 i 40.000\neuros per districte.\nEsmenta altres accions de l’Institut Municipal d’Educació de suport a l’activitat\neducativa de l’entorn: patis oberts i l’extensió d’aquests (aules obertes i\ncol·laboració amb les AMPA per fer-hi activitats complementàries) i una línia de\ntreball amb les dues grans entitats de pares i mares (la FaPaC i la FAPAES) per\ndesenvolupar estratègies conjuntes.\nConclou expressant el seu vot favorable a la proposició d’UpB i que cal trobar\nmaneres eficaces per donar suport a les famílies tot treballant en l’eix del centre\neducatiu i en col·laboració amb les entitats de mares i pares.\nEl Sr. Gomà comparteix la importància d’una comunitat educativa que vagi més\nenllà dels docents i de les parets físiques del centre educatiu, però considera que\namb el discurs del canvi de criteri s’està encobrint la retallada i la supressió directa\nd’alguns programes que funcionaven i eren valorats molt positivament i que, per\ntant, caldria recuperar, com ara els serveis d’acollida, els ajuts al material\ncurricular, els suports als programes de socialització i reutilització de llibres de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ntext, el monitoratge de l’escola inclusiva o el suport al lleure en els centres\neducatius en horari extraescolar.\nCritica el Govern per desmantellar un sistema que funciona i no proposar-hi\nalternatives. No entén que es digui que es volen reforçar les comunitats educatives\nde les escoles i el paper de les famílies i de les AMPA i alhora se suprimeixin, com\nhan dit membres de la FaPaC, recursos que eren enormement útils. Comenta que\nla FaPaCli va dir que només els quedaven les beques de menjador i la convocatòria\ngeneral de suport.\nEl Sr. Portabella insisteix en la importància de reforçar l’educació en qualsevol\nsocietat però sobretot en un context de crisi, no només pel que representa en el\npresent sinó per les conseqüències que pot tenir en el futur.\nEntén que les administracions haurien de garantir les mateixes oportunitats a\nfamílies amb pocs recursos, i remarca que, segons els càlculs de la Generalitat, es\npreveu que hi hagi una disminució del 80,2% (una barbaritat) de les aportacions\nde l’Estat en l’àmbit de les beques a la ciutat. Subratlla que això afectarà molt la\npart dels llibres, que representen uns 200 euros per nen/a i curs, la despesa més\ncara de la tornada a l’escola singularitzada (1.030 € en total a Catalunya, segons\nla FUCI, el segon cost més alt de l’Estat després de Madrid), i que les polítiques de\nreutilització i socialització dels llibres, ara eliminades, com s’ha comentat,\nredueixen aquests costos al voltant del 50%.\nA continuació, ensenya una captura de pantalla del Consorci d’Educació que\nmostra que no hi ha cap subvenció a les AMPA, cosa que troben impactant, encara\nque la FaPaC tingui 16.000 euros de subvenció i la FAPAES 6.000.\nAccepten que el Govern vulgui fer les coses d’una altra manera, però no si això\nsuposa deixar d’atendre aspectes fonamentals que tenen una incidència molt\nrellevant sobre la quotidianitat de les persones que van a les escoles.\nDemana que l’Ajuntament, conscient de la despesa que representa a Catalunya\nl’inici escolar i concretament els llibres de text, i conscient dels programes que\nfuncionen bé per donar suport en aquest sentit, promogui que els centres\neducatius puguin prendre mesures per tal de reduir aquesta despesa.\nPer acabar, agraeix el suport a la proposició i espera que s’hi doni compliment\naviat.\nLa Sra. Andrés expressa l’acord del seu grup amb el contingut de la proposició,\nagraeix la compareixença demanada per ICV-EUiA, i recorda que al gener en\naquesta comissió es va demanar que en el termini de tres mesos es presentés un\npla de suport a les AMPA que contingués com a mínim un sistema d’ajudes a les\nactivitats extraescolars, pla que no ha estat presentat, i que al maig del 2012 es\nva votar al Plenari una proposició per dotar i mantenir les polítiques de cohesió en\nl’àmbit educatiu (beques de menjador, activitats extraescolars, acollida matinal,\najudes a llibres i material escolar...). Per tot això, se sumen a les demandes dels\naltres grups.\nSubratlla especialment la inexistència per part de la Generalitat de convocatòries\nd’ajuts a les AMPA per organitzar activitats extraescolars, i la retallada d’ajuts per\nals llibres de text, que ve de l’Estat, però també de la Generalitat en el cas de la\nreutilització de llibres. Indica que aquesta retallada fa que 600.000 alumnes es\nquedin sense ajuts per a llibres, cosa que contradiu la voluntat de fer de l’educació\nuna política prioritària.\nEn darrer lloc, exposa que la FaPaC, al seu comunicat d’inici de curs, feia una\ncrida perquè tota la societat se sumés a la preocupant manca de suport per a les\nfamílies amb pocs recursos per tal de tenir llibres i material escolar.\nLa Sra. Pajares observa que si els grups tornen a portar a la Comissió els\nmateixos temes és perquè el Govern no hi ha donat el suport necessari, i esmenta\nalgunes de les iniciatives presentades en relació amb les activitats extraescolars.\nAssenyala que, tot i que el PP sempre ha defensat els patis oberts fora de\nl’horari escolar, no pot ser que això sigui la proposta estrella de les activitats\nextraescolars del Govern Municipal, perquè no n’hi ha prou. Considera necessari\nque s’expliquin les activitats extraescolars que s’ofereixen als instituts que tenen\njornada compactada, que faciliten la conciliació de la vida laboral i familiar.\nD’altra banda, exposa que l’acollida matinal va rebre el suport de la Generalitat\nfins al curs 2010-2011, però que el curs 2011-2012 ja no va rebre cap assignació, i\n\n111\n\n\f112\n\nGASETA MUNICIPAL DE BARCELONA\n\nNÚM. 1\n\ndemanen instar la Generalitat a recuperar aquestes subvencions, perquè és una\nsolució per a les famílies que han de deixar els nens a l’escola abans de l’inici de\nclasse. També han desaparegut, per a aquest curs, els ajuts de la Generalitat per\nsubvencionar programes de reutilització de llibres.\nDemana si els poden fer arribar per escrit la informació relativa al pressupost de\nl’Ajuntament i de la Generalitat destinat a acollida matinal, llibres de text,\nactivitats escolars, etcètera.\nAfirma que cal mantenir tots aquests programes, que contribueixen a millorar la\nqualitat de vida dels ciutadans, perquè ajuden a la conciliació de la vida laboral i\nfamiliar i a la millora de l’economia familiar.\nAssenyala que el seu grup va presentar una esmena a la proposta d’acord d’UpB\nque no va ser acceptada, però que igualment hi votaran a favor perquè en\ncomparteixen l’objectiu i perquè ells no voten qui presenta la proposició sinó la\nproposició en si. Concreta que l’esmena presentada demanava que es dotés d’una\npartida pressupostària als pressupostos del 2014, des de l’Ajuntament, per\ngarantir la seva execució.\nPer acabar, afirma que el PP defensa totes les mesures que suposin un ajut a les\nfamílies, tal com demostren als llocs on governen, i posa com a exemple la ciutat\nde Badalona, on l’alcalde ha presentat moltes iniciatives, que malauradament han\nestat rebutjades, relacionades amb les ajudes a llibres, els bonollibres i l’ajuda a la\nsocialització i reutilització dels llibres. Observa que, encara que els ajuts d’altres\nadministracions es redueixin, els ajuntaments han de buscar solucions per a les\nfamílies.\nEl Sr. Ardanuy assenyala que, encara que hagin canviat les prioritats en funció\nde les necessitats actuals, com també han fet les AMPA, estan d’acord en la\nimportància dels aspectes recollits a la compareixença i a la proposició. Exposa que\namb un projecte del centre de suports educatius, bàsicament de treball per a les\nfamílies i amb les famílies, i d’activitat vinculada a la lectura, atenen 350 famílies\nen tres districtes, i que han prioritzat el fet d’apoderar les AMPA pel que fa a\nsubvencions de districte en temes directament vinculats a les seves polítiques de\nfuncionament i de millora. Concreta que això ho fan a tots els districtes i amb una\nmitjana de 40.000 euros per districte, i que també treballen, amb la Generalitat\ncom a protagonista i una aportació de 360.000 €, amb 99 centres on es volen\ndesenvolupar polítiques de millora de l’eficiència i de reutilització de recursos.\nAfirma que comparteixen les preocupacions de la FaPaC i de la FAPAES, i que\ntreballen amb elles, i subratlla que no només treballen des del Consorci sinó també\ndes de la Regidoria d’Educació i l’Institut Municipal d’Educació.\nConclou repetint que donen suport a la proposició d’UpB perquè en\ncomparteixen els objectius.\nEl Sr. Gomà diu al Sr. Ardanuy que el seu discurs de canvi de prioritats intenta\nencobrir una incoherència entre allò que diuen que defensen i allò que defensen\nrealment, ja que si de debò pensessin que les escoles han de ser veritables\ncomunitats educatives amb participació activa de les famílies i de les AMPA i que\nles famílies avui en molts casos han de fer una despesa complicada molt vinculada\nal material escolar i a les activitats educatives no gratuïtes que requereix un\nautèntic esforç públic de suport, aplicarien unes altres polítiques educatives i no\nhaurien desmantellat el programa de suport a l’acollida matinal o a la reutilització\nde llibres de text.\nD’altra banda, li retreu que hagi incomplert diversos mandats polítics d’aquesta\ncomissió provinents de proposicions a les quals ha donat suport.\nPer acabar, manifesta el seu suport a la proposició d’UpB, que espera que no\ns’afegeixi als desesperants incompliments del Sr. Ardanuy a la Comissió.\nEl Sr. Portabella dóna les gràcies a tots els grups polítics per donar suport a la\nseva proposició.\nEs dóna per tractada.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal UpB:\n4. Que comparegui el responsable del Govern municipal per tal de donar compte\nde l’estratègia i les polítiques municipals aplicades als grans equipaments culturals,\namb una especial atenció als musicals, de la nostra ciutat.\nEl Sr. Portabella formula la sol·licitud de compareixença, motivada per la seva\npreocupació respecte a l’evolució d’alguns dels grans equipaments de la ciutat,\nespecialment el Liceu i l’Auditori.\nEntenen que les retallades imposades en aquest àmbit no són una excusa per no\nintervenir-hi, ja que aquests dos equipaments haurien de fer un discurs de capital i\nde ciutat cosmopolita.\nConcreta que, en el cas del Liceu, fa un any ja se sabia que el director general\nno continuaria, que el director artístic va anunciar al setembre que se’n va a dirigir\nel Teatro Real de Madrid el 2014, que el Sr. Basso va anunciar que el 2013-2014\nseria la darrera temporada que dirigiria el cor perquè se’n va a l’Òpera de París, i\nque el director de l’orquestra ha manifestat que, segons com vagi, se’n va.\nEn el cas de l’Auditori, la seva preocupació és encara més de fons, per la manca\nde perfil artístic concret i d’incidència en la vida cultural de la ciutat, com demostra\nel fet que enguany s’hagin venut 2.000 abonaments menys.\nRecentment van llegir una entrevista, la que va motivar aquesta compareixença,\nen què s’acceptava la situació actual amb un to de resignació i es comentava que\nl’Auditori no estava ubicat en un lloc prou atractiu. El Grup d’UpB considera que cal\nuna actitud decidida de voler millorar la situació i de tornar a concedir a l’Auditori\nla rellevància que havia tingut, i no entén que quinze anys després de tenir-lo es\ndigui que el lloc no és prou atractiu.\nConsideren que tant l’Auditori com el Liceu han perdut fortalesa, vitalitat i\ncapacitat d’intervenir sobre la societat tot atraient talent i creixent artísticament (i\nfent créixer el públic), i que l’Ajuntament s’hi ha d’implicar molt més i reclamar un\ncanvi de rumb per als aspectes que no funcionen.\nPer això, volen saber quin és l’impacte que volen que tinguin l’Auditori i el Liceu\na la vida cultural de la ciutat i com volen que sigui l’OBC (local / internacional...).\nEl Sr. Ciurana observa que de grans equipaments culturals a la ciutat n’hi ha\nmolts (la Biblioteca de Catalunya, el Teatre Nacional, el MNAC, el Picasso, la\nTàpies, la Miró...), i que si volien informació concreta sobre el Liceu i l’Auditori ho\nhaurien d’haver explicitat a la sol·licitud de compareixença, ja que hauria pogut\nfacilitar-li’n informació més precisa, tot i que intentarà incidir en aquests dos\nequipaments.\nAfirma que el seu govern sempre ha volgut que aquests equipaments exercissin\nel rol de capitalitat, i per això va mobilitzar uns 5 milions d’euros anuals durant\nquatre anys per tal de dotar el fons de capitalitat cultural, que precisament tenia\ncom a objectiu donar força a aquests equipaments perquè tinguessin aquesta\npresència. D’altra banda, a conseqüència d’aquest fons de capitalitat cultural, va\nhaver-hi com un repartiment dels lideratges dels diferents equipaments culturals\nde la ciutat: Barcelona assumia el MACBA, l’Auditori, el Mercat de les Flors i la\nrelació amb el Lliure, la Tàpies i la Miró, i la Generalitat de Catalunya agafava els\naltres.\nEspera que de l’entrevista esmentada no es quedin només amb la frase sobre la\nubicació de l’Auditori, i assenyala que també va dir que els equipaments s’havien\nde vincular molt més a les polítiques culturals de la ciutat, precisament perquè\nl’Ajuntament destina per exemple molts més diners a l’Auditori i al Palau de la\nMúsica i al Liceu que recursos propis que té per fer polítiques musicals.\nRecorda el procés complicat pel qual ha passat l’Auditori: el Sr. Oller va plegar\nquan faltaven sis o set mesos per a les eleccions municipals, va haver-hi un temps\nd’interinatge, es va escollir com a nou director el Sr. Pérez Treviño, aquest va\nhaver de deixar el càrrec poc després, i el març del 2012 es va escollir el Sr.\nGarrigosa (la temporada 2013-2014 és la primera d’aquest director i, per tant,\nencara no se’n poden jutjar els resultats). Assenyala que fa pocs dies han nomenat\nun nou gerent a l’Auditori, el Sr. Oviedo, una persona de reconegut prestigi en\nl’àmbit de la gestió cultural.\n\n113\n\n\f114\n\nGASETA MUNICIPAL DE BARCELONA\n\nNÚM. 1\n\nNega que amb l’Auditori tinguin una actitud de resignació, i argumenta que el\nfons de capitalitat cultural ha servit per evitar l’efecte de les retallades en la\nprogramació ordinària. Observa que des del 2010 l’Auditori funciona amb uns 19,2\nmilions d’euros, 6 menys dels que tenia el 2009, i remarca que malgrat això, no hi\nhan aplicat cap ERO. Indica que la plantilla de l’Auditori és de 167 treballadors,\ndels quals 80 són músics de l’orquestra, i que les places de l’orquestra no es poden\nomplir, no per desig de l’Ajuntament o de l’Auditori, sinó perquè hi ha un decret\nque així ho prohibeix, però en els casos en què l’orquestra ha d’actuar en la seva\nplenitud, es fan contractes per obra concreta de músics.\nConclou que l’Auditori el tenen ben orientat, amb la incorporació del Sr.\nGarrigosa i del Sr. Oviedo, amb una situació econòmica equilibrada gràcies a les\naportacions que ha fet l’Ajuntament de Barcelona, i que el seu desig és que es\nconsolidin les quatre sales: l’OBC, el Museu de la Música, que també ha tingut una\nbona empenta recentment, l’ESMUC i la Banda.\nPer acabar, assenyala que si bé a l’Auditori tenen una posició predominant, d’un\n65%, al Liceu estan al 10% estatutàriament i al 14% econòmicament, i que el taló\nd’Aquil·les del Liceu ha estat que el Ministeri de Cultura entre el 2010 i el 2014 ha\nreduït un 48% les seves aportacions, i algun any s’ha arribat fins i tot al 70%.\nExposa també que el març d’enguany es va nomenar com a president el Sr. Molins,\ni que des de l’octubre hi ha el nou director general, el Sr. Guasch, que té la feina\ncomplicada d’equilibrar els comptes d’aquesta institució.\nEl Sr. Espriu exposa que entén perfectament la sol·licitud de compareixença\nd’UpB, ja que el seu grup també té la sensació que van rebent petites píndoles\nd’informació des dels mitjans de comunicació, però el Govern no informa els grups\nadequadament i amb transparència, de manera que aquests no poden opinar amb\ncriteri. Esmenta el pacte cultural, la comissió que es va constituir el 2011 i va\ntreballar fins al setembre del 2012, i recorda que ell el gener del 2013 va demanar\nun informe via prec, que el Govern va acceptar i va comprometre’s a acabar la\nfeina endegada.\nPel que fa al Liceu, entenen que no hi ha una estratègia comuna de com afrontar\nla situació actual. Reconeix que els recursos s’han reduït molt, però consideren que\nno s’ha sabut reaccionar i fer que la promoció de l’entitat, les reformes tan\npromeses al llarg dels darrers anys, la rellancessin, sinó que han permès que\nbaixés cada cop més. Assenyala que, independentment del percentatge de\nl’Ajuntament al Liceu, aquest és una projecció internacional de la marca Barcelona\ni Catalunya, un dels centres d’òpera internacionals més importants del món, per\ndavant del Real, encara que en aquest s’inverteixin molts diners, i pregunta quina\nlínia voldrà seguir el nou director general, una persona especialitzada en temes\nd’assegurances.\nQuant a l’Auditori, opina que la desolació de l’entorn s’està acabant: a més de\nl’Auditori, hi ha el Mercat dels Encants, la Farinera com a element de vertebració\nterritorial i social, el DHUB aviat començarà a funcionar... Consideren que és un\nespai amb molt potencial cultural, i que cal seguir estratègies, potser mitjançant\nun pla d’entorn, per promocionar que hi hagi més vida, per atreure la gent. En\ngeneral, volen saber quina és l’estratègia de l’Ajuntament per ajudar totes\naquestes institucions culturals perquè vertebrin noves polítiques, també de nous\npúblics.\nAfirma que li sembla bé deixar diners a les institucions culturals barcelonines per\ngarantir-ne el funcionament, però no que això es faci per cobrir allò que no aporta\nla Generalitat: la Generalitat ha de pagar allò que deu.\nExplicita el seu suport a la proposició d’UpB, i insisteix que el Govern ha de\nfacilitar tota la informació possible amb transparència perquè els grups puguin\nopinar.\nEn darrer lloc, assenyala que l’art no és el mateix que el servei, i en aquest\nsentit li preocupa que l’orquestra hagi de funcionar «com qui canvia una roda al\ncotxe» quan falla una persona que toca. Entén que la persona que acompanya el\ndirector, i que per tant dirigeix l’orquestra, hauria de ser fixa, en plantilla, perquè\nla qualitat del conjunt de l’orquestra depèn del director de l’OBC, però també\ndepèn de qui la porta, perquè hi ha un subdirector. Si el subdirector no hi és, això\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nno funciona, i la qualitat de l’orquestra és menor. Per tant, cal veure com donar\nestabilitat a l’orquestra perquè funcioni correctament.\nLa Sra. Esteller expressa que el PP valora positivament poder parlar de les grans\ninstitucions culturals de Barcelona, i coincideix que el pacte per la cultura, en què\nvan tenir ocasió de rebre els representants de les grans institucions culturals, va\nquedar a mitges. Van demanar al Sr. Ciurana que convoqués tots els grups per tal\nde veure el següent pas. Van escoltar a tothom, però va quedar pendent que,\nd’aquell diagnòstic, se’n traguessin unes conclusions per veure quines línies d’acció\nhi havia. Com que això no es va fer al seu moment, ara ho reclamen.\nTambé reconeixen que els grans equipaments han sofert molt les reduccions\npressupostàries. Repeteix que l’aportació del Ministeri de Cultura al Liceu ha\ndisminuït un 49%, i afegeix que l’aportació de la Generalitat també ha baixat, en\nun 25%, i que diferents reduccions han tingut un gran impacte en diverses\ninstitucions. Esmenta la injecció de l’Ajuntament al fons de capitalitat, i demana en\nqualitat de què s’ha fet.\nD’altra banda, comenta que a l’entrevista esmentada es deia que havia caigut\nen un 70% l’ocupació de l’Auditori, i coincideix que l’oferta ha de ser prou bona per\natreure-hi més públic.\nEntenen que el Sr. Guasch, que certament ha arribat al Liceu en un moment de\ncrisi, ha de fer un pla de propostes per sortir-ne.\nPer acabar, valora positivament que el Palau de la Música hagi ofert noves línies\nde mecenatge, i comenta que una altra acció útil seria vincular més la part cultural\ni la part turística per enfortir el turisme cultural.\nLa Sra. Ribas dóna la raó al Sr. Ciurana en el fet que la sol·licitud de la\ncompareixença no era explícita, però assenyala que la resta de grups han\ninterpretat perfectament a què es referia, i agraeix a UpB que l’hagi demanada,\nperquè tracta un tema que ha estat molt present a la vida cultural a la ciutat, tot i\nque sembli com si per a l’Ajuntament no existís.\nPel que fa al Liceu, comença llegint tres titulars de diari ―coincideix que la\npremsa és l’únic en què es poden basar—: «El Liceu trontolla», «SOS pel Liceu» i\n«Un Liceu sota mínims». Comenta que la gestió, en general, ha estat nefasta: hi\nha hagut un ERO, després els seus treballadors no reben la prestació d’atur perquè\nel Govern de l’Estat dubtava si hi havia majoria pública o no, un altre ERO que es\npresenta i que es retira, suspensions de programacions, fins i tot amb contractes\ninternacionals signats (les companyies se n’assabenten per la premsa), retorn\nd’import de les entrades... Consideren que amb tot això han fet el ridícul i el país\ns’ha guanyat un desprestigi internacional, i que els directors que marxen en busca\nde projectes més enriquidors, en part ho fan perquè no veuen una estratègia\nd’aposta pública a fons pel Teatre. Assenyala que el Sr. Pons fins i tot es\npreguntava si hi ha una estratègia d’empetitir el teatre, i deia que el Liceu havia de\nrecuperar els ingressos mínims per ser viable.\nEstà d’acord que l’Ajuntament, independentment del percentatge que hi tingui\nquant a gestió i quant a finançament, forma part dels òrgans de govern i, per tant,\nhi està implicat i n’és corresponsable, cosa no que sembla que tinguin clara, ja que\nel govern Trias no s’ha pronunciat en cap moment en tot aquest temps sobre el\nLiceu, com si no fos important per a la ciutat.\nAclareix que no pretenen que l’Ajuntament posi més diners al Liceu, sinó que\nsigui més exigent amb l’Estat i amb la Generalitat, i puntualitza que l’Estat no ha\nestat l’únic que ha retallat: en quatre anys la Generalitat ha retallat un 28% del\npressupost, i això no ho han dit, com tampoc no han reivindicat el Liceu com a\nequipament de ciutat i de país.\nComparteixen la incertesa respecte a la gestió del Sr. Guasch, i esperen que\nse’n surti malgrat no procedir del món cultural i operístic. Assenyala que hauria de\ntenir un equip cohesionat al seu voltant, un bon projecte artístic ben definit i una\naposta social, tres elements imprescindibles i que, evidentment, no són possibles\nsense un compromís polític que es reflecteixi amb una dotació pressupostària\ncoherent.\nRespecte a l’Auditori, observa que comparteix entorn amb el TNC, i recorda que\nel govern anterior havia apostat per revitalitzar la zona i crear una nova\ncentralitat. Entén que l’entorn no és el major problema, i que caldria tenir clar\n\n115\n\n\f116\n\nGASETA MUNICIPAL DE BARCELONA\n\nNÚM. 1\n\nl’encaix que té quant a missió, objectius i programes de l’equipament en global i\ncom a suma de les diferents coses que alberga: l’orquestra, els diferents conjunts i\nel centre documental de música. Assenyala que, d’altra banda, tampoc no ha\nacabat de lligar del tot bé amb altres equipaments de formació professional que\nexisteixen en aquest àmbit, com l’Institut del Teatre, l’ESMUC o l’encara nonat\nInstitut Superior d’Arts de Catalunya, i que cal dotar-lo d’un projecte que vagi més\nenllà de la ciutat, que sigui un projecte de país.\nAbans de concloure, parla del Palau de la Música, un equipament musical que\nactualment està sota una ombra de dubte per part de la ciutadania per un tema de\ncorrupció. Recorda que el Sr. Millet i el Sr. Montull han reconegut almenys part del\ndiner espoliat, que presumptament hi ha una trama de finançament il·legal d’un\ndeterminat partit polític sense demandes per part de la mateixa fundació afectada,\ni que hi ha un procés judicial massa lent que pot empitjorar encara més les\nsensacions de la ciutadania.\nPer acabar, subratlla la importància d’actuar en aquestes qüestions i de fer-ho\namb el màxim de consens possible, perquè hi ha molt en joc.\nEl Sr. Portabella manifesta satisfacció amb com ha anat la compareixença, i\ncomenta que la considerarà un èxit si el Sr. Ciurana els convida a fer una reunió\nper parlar del futur del Liceu i de l’Auditori, que a tots els preocupa pel que\nsignifica quant a pèrdua de capacitat, impacte, qualitat i marca musical de la ciutat\nde Barcelona. Observa que allò que ha passat amb el Liceu no és una cosa\nfreqüent que passi ni tan sols en moments de crisi: persones altament qualificades\nse’n van i el sistema d’elecció dels seus substituts és, si més no, al marge de\nl’entorn musical.\nD’altra banda, considera que no hi ha ningú que pugui estar d’acord amb la\nprogramació de l’Auditori d’enguany, i que hi ha un aprimament de la tradicional\nimportància del món musical a la ciutat.\nEl Sr. Ciurana afirma que tenen clar que el Liceu és marca Barcelona,projecció,\nprestigi i internacionalització, i que per això, entre altres coses, l’aportació\neconòmica que fan està per sobre de la presència institucional.\nObserva que a tot el món hi ha el debat sobre l’equilibri entre la direcció artística\ni la direcció gerencial, i que tant si la direcció artística està per damunt de la\ndirecció gerencial com si és la gerencial la que està per sobre pot haver-hi èxit o\nfracàs, com s’ha vist amb diferents experiències. Subratlla que no s’ha de\ncondemnar un model sinó valorar si les persones escollides per al càrrec\nl’exerceixen amb plenitud i eficiència.\nQuant a l’entorn de l’Auditori, diu que està desangelat, però que suposa que en\nels propers anys, amb la modificació de la plaça de les Glòries, l’obertura del\nDisseny HUB, l’obertura dels Encants i la urbanització de «la cua de les Glòries»,\npot revitalitzar-se.\nS’ofereix per fer les reunions necessàries, però entén que sí que disposen de\ntota la informació, i comenta que quan algú vulgui conèixer alguna cosa no cal que\nesperi a la propera comissió, que el poden trucar. Sobre les conclusions del pacte\ncultural, demana que detallin exactament quina informació no els ha arribat.\nInsisteix que comparteixen la preocupació per aquest tema, i hi afegeix que a la\nreunió per parlar del Liceu poden convocar el seu director general perquè expliqui\nel seu posicionament respecte als propers mesos.\nExposa que a l’OBC tenien un concertino,el Sr. González, una persona que\ntothom diu que té un altíssim nivell professional i possibilitats de créixer, que el\nmes de febrer va marxar, i ara en tenen un altre, el Mauro, que fa la seva feina.\nCoincideix que un director ha de tenir ajudants a l’orquestra, però aclareix que la\nlimitació de contractació no és una decisió de l’Auditori ni de l’OBC, sinó una\nlimitació imposada pel decret del Sr. Rajoy. Assegura que tornaran a contractar\nquan en recuperin la possibilitat, i recorda que aquest mandat van convocar 14\nplaces de la Banda (estaven aprovades prèviament al decret), cosa que demostra\nla seva voluntat.\nSubratlla que l’Auditori enguany ha abaixat molt el preu de les entrades, perquè\nla situació ha canviat: ara la gent pren molt més a última hora la decisió d’anar a\nun concert o a un altre. D’altra banda, nega que no hi hagi ningú a qui li agradi la\nprogramació de l’Auditori d’enguany, i observa que tot el consell rector (on a part\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde representants polítics hi ha músics reconeguts i crítics) ha aprovat aquestes\nprogramacions.\nDiu a la Sra. Ribas que compari com s’ha gestionat la mateixa situació al Liceu i\na l’Auditori, i repeteix que a l’Auditori no hi ha hagut ERO malgrat els tres canvis\nde director en poc temps.\nComenta que la seva feina és procurar, per dir-ho d’alguna manera, que el Liceu\npugui aconseguir el crèdit sindicat que ha de permetre no només pagar les\nnòmines sinó tota la resta, i esgotar les vies per resoldre els problemes d’aquests\nequipaments. Assegura que això ho estan fent, potser externament no, però\ninternament sí, com ja van fer en el cas del MACBA, amb el tema de l’eliminació de\nl’ajut primer del fons de capitalitat i després de l’aportació del Ministeri. Aprofita\nper comentar que aquesta setmana han rebut una part de l’aportació del Ministeri\ncorresponent al 2013.\nRemarca que mai com ara el grup Auditori havia treballat tant relligant les\ndiferents institucions que hostatja, amb una coordinació i un nivell de treball\nimportants i anant tots alhora.\nPer acabar, opina que els directors dels equipaments haurien d’anar molt més\nalhora amb les polítiques culturals que es fan a la ciutat, i per això es proposen en\nels propers mesos crear el «Consell d’Equipaments de Barcelona», amb el qual\nl’Ajuntament i la persona que ostenti la responsabilitat de la Regidoria de Cultura\npuguin vincular molt més els directors dels diferents grans equipaments culturals\nde la ciutat a les dinàmiques de la mateixa Regidoria de Cultura.\nEl Sr. Espriu observa que, pel que sembla, cadascú utilitza unes dades diferents,\ni proposa recuperar el mètode de difusió anterior.\nAssenyala que s’ha descuidat de parlar de l’evolució del Palau, cosa que també\npensava fer, i que tant al Palau com a l’Auditori aplica el mateix: procés de\nconcentració i coordinació de l’estructura de l’equipament. Comenta que potser\ntambé caldria fer una reunió amb els responsables de l’Auditori perquè expliquin\ncom està el procés i com s’està avançant.\nNo està d’acord que el decret estatal impedeixi fer contractacions, ja que es\npoden fer servir altres models, com s’ha fet amb l’obertura d’escoles bressol, en\nquè han donat estabilitat a un projecte a través d’un model que no és el de la\ncontractació directa de les persones.\nTampoc no comparteix la idea que abaixar els preus permeti l’increment\nd’usuaris als equipaments.\nSí que coincideix que ha d’haver-hi poques declaracions públiques, però no troba\nadient que l’alcalde, el màxim responsable de la ciutat, davant d’un cas com el del\nLiceu no surti a posicionar-se i a exigir als altres que facin també el seu paper.\nConclou que seria bona idea fer diferents reunions per parlar dels projectes de\nl’Auditori i del Liceu, així com de la situació del Palau de la Música.\nLa Sra. Esteller demana al Sr. Ciurana que els convoqui, ja que la reunió sobre\ngrans equipaments va quedar ajornada, no va haver-hi reflexions i conclusions\ndesprés de les diferents compareixences.\nLa Sra. Ribas manifesta que entenen el tema del pacte cultural com un procés\nobert, ja que sempre sortiran nous problemes, i que cal seure en un clima de\ntreball de no enfrontament, tal com van fer a les reunions celebrades.\nD’altra banda, està d’acord amb el Sr. Espriu que l’Ajuntament (l’alcalde)\ns’hauria hagut de posicionar públicament perquè la ciutadania sàpigues que el seu\nAjuntament està lluitant per una institució important per al país.\nEl Sr. Portabella conclou que el tinent d’alcalde ofereix una reunió a l’entorn de\nla política musical a Barcelona i que els representants dels diferents grups polítics\nhi aniran gustosament.\nEs dóna per tractada.\nIII) Propostes a dictaminar\na) Ratificacions\nb) Propostes d’acord\n\n117\n\n\f118\n\nGASETA MUNICIPAL DE BARCELONA\n\nNÚM. 1\n\nIV) Part decisòria / Executiva\na) Ratificacions\nb) Propostes d’acord\nc) Proposicions\nV) Part d’impuls i control\na) Proposicions / Declaracions de Grup\nDel Grup Municipal PSC:\n5. La Comissió de Cultura, Coneixement, Creativitat i Innovació acorda que el\nGovern municipal presenti, en un termini màxim de tres mesos, un informe que\nanalitzi l’accessibilitat a tots els centres educatius de la ciutat i contempli les\nmesures necessàries per adaptar aquells que ho necessitin així com un calendari\nd’actuacions.\nLa Sra. Díaz comença recordant que Barcelona sempre ha estat una ciutat\ncapdavantera en polítiques d’igualtat d’oportunitats, com demostra, entre altres\ncoses, el fet que el 2007 va tenir la primera flota 100% accessible a la xarxa\nd’autobusos. Tanmateix, a la pàgina web del Consorci d’Educació es pot veure que\nqueden 25 instituts i 79 escoles que no són accessibles (incloent-hi fins i tot una\nescola d’educació especial).\nReflexiona que una escola no accessible tampoc no és inclusiva, ja que els\npares, a l’hora de fer la preinscripció, poden veure’s obligats a triar un centre\ndiferent del que triarien com a primera opció, que no poden triar per la manca\nd’accessibilitat.\nComenta que ja prou entrebancs hi ha amb les retallades a l’horari de vetlladors\ni el suport als infants com perquè a sobre hi hagi nens que quedin exclosos per\nl’accessibilitat. Recorda que la Convenció de les Nacions Unides diu que els nens\namb discapacitat tenen el mateix dret que qualsevol altre nen a gaudir d’una\neducació inclusiva, gratuïta i de qualitat, en igualtat de condicions, i que una de les\nprioritats del pressupost per a inversions del 2014 hauria de ser l’escola inclusiva.\nD’altra banda, exposa que hi ha centres educatius que s’estan adreçant al\nConsorci perquè tenen alumnes amb discapacitat física del 77% que han de fer\nclasse al menjador perquè les aules no són accessibles.\nObserva que les fites aconseguides a Barcelona quant a accessibilitat s’han\nassolit sempre amb la unitat de tots els grups municipals, i subratlla que,\nòbviament, és una qüestió que ha d’estar per sobre de colors polítics.\nPer acabar, observa que han de fer els centres accessibles no només pensant en\nels nens discapacitats sinó també en pares i professorat amb discapacitats.\nLa Sra. Pajares coincideix que l’accessibilitat hauria d’estar garantida a tots els\ncentres educatius, d’acord amb el codi d’accessibilitat de la Generalitat de\nCatalunya de l’any 1995, que cap govern no ha fet complir totalment i espera que\nalgun dia puguem tenir un nou codi d’accessibilitat.\nInforma que les últimes dades que tenen sobre accessibilitat són una resposta\ndel 28 de juny, que diu que el 63% de les escoles i dels instituts d’educació\nsecundària són totalment accessibles, i també hi ha un informe molt interessant\nque caldria revisar de l’Associació d’Amputats Sant Jordi del maig del 2013 que diu\nque només el 38% d’aquests centres compleix la normativa de portes, un 25%\nd’aquestes no compleix les mides d’amplada, etcètera.\nConclou que encara queda molta feina per fer per millorar l’accessibilitat per a\npersones amb alguna deficiència física o sensorial, i que donaran suport a la\nproposta del PSC, a la qual hi afegirien el calendari d’execució i de cost en el cas\nde les mesures que es poguessin aplicar. D’altra banda, pregunta si darrerament\ns’han fet actuacions adreçades a millorar l’accessibilitat d’algun centre educatiu i si\nde les inversions al centenar de centres educatius esmentades a la compareixença\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nn’hi ha cap adreçada a millorar l’accessibilitat. Esperen rebre les respostes per\nescrit.\nEl Sr. Gomà expressa el vot favorable del seu grup, que comparteix l’exposició\nde la Sra. Díaz: a Barcelona s’ha avançat molt en accessibilitat, però encara\nqueden coses per fer.\nTambé està d’acord que el tema de fer de Barcelona una ciutat universalment\naccessible no s’hauria de situar —i ningú no ho ha fet mai― en la confrontació\nentre forces polítiques, sinó en terrenys de confluència, ja que tothom comparteix\nel valor de l’accessibilitat universal.\nObserva que durant molts anys s’ha avançat fins a tenir pràcticament el 100%\nde l’espai públic de la ciutat accessible, així com per fer accessibles les\ninfraestructures i els equipaments, però aquí encara no s’ha aconseguit del tot, i\nqueda molta feina per fer en l’accessibilitat dels espais de la vida quotidiana:\nl’habitatge, el comerç, etcètera. Assenyala que no només cal tenir en compte les\ndiscapacitats físiques sinó també les discapacitats sensorials, intel·lectuals.\nCoincideix que l’accessibilitat és imprescindible per garantir el caràcter inclusiu\nde l’educació, i per a això cal fer una bona diagnosi de la situació actual que\npermeti acordar les properes línies d’actuació.\nEl Sr. Portabella manifesta el vot favorable del seu grup, que també comparteix\nles raons exposades.\nComenta que el compliment de les normes d’accessibilitat és irregular, i que hi\nha pocs centres que les compleixin al 100%: alguns tenen rampes d’accés a\nl’edifici principal però després la mobilitat per dintre dels pisos és complexa;\nd’altres tenen un lavabo adaptat a la planta baixa però després ja no en tenen cap\nmés, etc.\nPer tant, com ha manifestat, consideren pertinent que es faci l’estudi sol·licitat i\nque es doni compliment al decret del 1995, tot i que també troben que ja té molts\nanys.\nEl Sr. Ardanuy expressa el seu vot favorable, i que comparteixen que les xifres\nsobre escoles no accessibles o parcialment accessibles representen encara un\nrepte.\nObserva que les característiques d’algunes escoles (escoles centenàries\ndissenyades amb una altra visió) fan que el procés sigui més complex, i indica que\nen la partida de reformes, ampliacions i millores dels centres escolars de\nBarcelona, una part important dels gairebé 25 milions que inverteix l’Ajuntament\nen les escoles de la seva competència (infantil, primària, escoles bressol, adults, i\nnecessitats educatives específiques), hi ha la part comuna de les prioritats, i quan\nes fa una gran reforma, ja s’incorporen totes les qüestions d’accessibilitat.\nEstà d’acord a presentar un informe de l’estat de la situació i de planificació per\nal 2014, i assenyala que la velocitat d’adaptabilitat dels centres que queden per\nadaptar és més lenta que en els de nova construcció, que d’entrada ja tenen totes\nles prestacions incorporades.\nPer acabar, comenta que treballaran, com han fet sempre, amb una visió de\ntreball conjunt amb les entitats i les famílies.\nLa Sra. Díaz agraeix el suport de tots els grups, i destaca que l’escola inclusiva\ntransmet grans valors no només als nens que tenen discapacitat sinó a tota la\nresta, i que avui han demostrat que en aquesta qüestió no hi ha colors polítics, que\ntots volen la millora de la cobertura de les necessitats.\nEl Sr. Ardanuy expressa el vot favorable de CIU, la Sra. Díaz expressa el vot\nfavorable del PSC, la Sra. Pajares expressa el vot favorable del PP, el Sr. Gomà\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S’aprova.\nDel Grup Municipal PP:\n6. La Comissió de Cultura, Coneixement, Creativitat i Innovació acorda instar al\nGovern municipal a modificar els criteris emprats durant el curs 2013-2014 per a\nl’accés als ajuts de beques menjadors tot recuperant el període obert de sol·licitud,\nmodificar els barems de renda mínima per unitat familiar i exigint a la Generalitat\n\n119\n\n\f120\n\nGASETA MUNICIPAL DE BARCELONA\n\nNÚM. 1\n\nel compliment dels seus compromisos amb la ciutat en matèria d’ajuts a beques\nmenjador.\nProposició tractada conjuntament amb el punt número 1.\nEl Sr. Ardanuy expressa el vot contrari de CIU, la Sra. Andrés expressa el vot\nfavorable del PSC, la Sra. Pajares expressa el vot favorable del PP, el Sr. Gomà\nexpressa el vot favorable del ICV-EUiA i el Sr. Portabella expressa l’abstenció del\nUpB. S’aprova.\nDel Grup Municipal ICV-EUiA:\n7. La Comissió de Cultura, Coneixement, Creativitat i Innovació acorda instar al\nGovern municipal a que reclami al Govern de la Generalitat que inclogui en el\npressupost per l’any 2014 les partides necessàries per a la construcció dels centres\neducatius de primària i secundària pendents a la nostra ciutat, i a que informi en la\nsessió de desembre d’aquesta comissió del resultat de la seva gestió.\nEl Sr. Gomà enumera tot un seguit d’escoles i barris que en diverses ocasions\nhan estat protagonistes d’aquesta comissió perquè encara hi ha un bon conjunt de\ncentres educatius públics pendents de construcció que són del tot necessaris per\natendre la demanda que avui queda desatesa. Afirma que aquestes places\ngarantirien la qualitat que avui manca, en unes escoles amb aules massificades i\namb comunitats educatives fent esforços extraordinaris per oferir serveis de\nqualitat en condicions infraestructurals molt i molt dolentes.\nRecorda que tant en aquesta comissió com als districtes de cada centre s’han\naprovat moltes proposicions relacionades amb aquesta qüestió, i pensen que\naquest és un bon moment per demanar el Govern Municipal que reclami a la\nGeneralitat, amb exigència i valentia, aquestes partides pressupostàries, ja que\nestan en un moment previ a l’aprovació dels pressupostos de la Generalitat per al\n2014 i en el projecte de pressupostos, malauradament, no hi ha previstes aquestes\ninversions.\nLa Sra. Andrés manifesta el suport del seu grup a la proposició, que va en la\nmateixa línia que una de presentada pel PSC el maig del 2012 al Plenari Municipal,\nque va ser aprovada:«instar la Generalitat de Catalunya a construir els edificis\ndefinitius per a les escoles Encants, Univers, la Maquinista, Can Fabra i Sant Martí\ndurant el període 2012-2015. [...] Més enllà de les competències, l’Ajuntament ha\nde buscar acords que desbloquegin aquestes construccions». Indica que les\nal·legacions que presentaran als pressupostos de la Generalitat també pretenen\nincloure aquestes construccions escolars com a prioritàries.\nDemana a l’Ajuntament que demostri el seu interès en aquest tema tot exigint\namb contundència a la Generalitat que compleixi amb la seva responsabilitat més\nenllà de les dificultats pressupostàries, que demostri que l’educació és prioritària\nper a ells.\nEn darrer lloc, aprofita per reivindicar les construccions escolars pròpies i\ncompetència de l’Ajuntament, les escoles bressol municipals. Recorda que l’alcalde\nva signar una addenda al conveni que va permetre la construcció i la posada en\nmarxa de les bressol, i la creació de 2.369 places a Barcelona en el mandat\nanterior, amb la qual cosa donava per tancat el conveni, i no es feia cap previsió\nde construcció més. Observa que seria interessant recuperar aquesta voluntat\npolítica de posar en marxa noves escoles bressol amb noves places.\nLa Sra. Pajares expressa el vot favorable del seu grup, que entén que el Govern\nMunicipal ha de donar suport als interessos de la ciutat, i que també presentarà les\nesmenes necessàries per demanar el compliment d’aquest compromís.\nObserva que, a banda dels centres no construïts, al voltant d’un de cada deu\nalumnes de primària o de secundària de la ciutat està estudiant o acabarà els seus\nestudis en barracons.\nAssenyala que caldria acordar un calendari real de les actuacions respecte a tots\nels centres, i observa que en la majoria dels IES ni tan sols existeix un projecte, ni\nencarregat ni redactat. Pensa que potser caldria replantejar el pla d’equipaments\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\neducatius entre l’Ajuntament i la Generalitat, ja que gairebé tots els instituts de\nsecundària estan pendents i, d’altra banda, potser en alguns llocs sobra alguna\nescola bressol.\nD’altra banda, aprofita per comentar que s’estan anul·lant línies a moltes escoles\nconcertades i que, com que el pla d’equipaments va acabar l’any 2011, potser aquí\ntambé caldria fer un replantejament de necessitats.\nEl Sr. Portabella manifesta el vot favorable d’UpB, que va presentar una esmena\nals pressupostos de la Generalitat en el mateix sentit, esmena que no ha estat\nacceptada.\nRecorda que els anteriors conseller d’Educació, Ernest Maragall, i alcalde de\nBarcelona, el Sr. Hereu, van acordar una inversió per realitzar nous equipaments\nescolars de primària i secundària durant el període 2008-2011 dotada de 411\nmilions, 344 destinats a obres de reforma, ampliació i millora de 325 centres\neducatius de la ciutat, i 67 destinats a la construcció de nous centres i\nequipaments, vuit de primària i set de secundària.\nAssenyala que cal tenir en compte el marc econòmic en què es troba la\nGeneralitat, que pateix un ofec absolutament premeditat, amb impagats de l’Estat\nespanyol, i amb l’addicional tercera incomplerta. Considera que aquest element\ns’hauria de tenir en compte i explicitar a l’hora d’argumentar i de demanar que la\nGeneralitat pagui.\nConclou subratllant que si bé per a UpB els elements vertebradors de la societat,\nsobretot en període de crisi, són l’educació, la sanitat i els serveis socials i, per\ntant, estan d’acord que hi hagi més diners per a educació, no poden obviar que la\nGeneralitat sempre ha estat maltractada, i ara encara ho està més.\nEl Sr. Ardanuy manifesta la seva abstenció. Tanmateix, aclareix que estan\ntotalment a favor de posar al dia les noves construccions educatives, i que és\nprecisament el que estan fent. Repeteix que el govern anterior es va limitar a ferse la foto i que el govern actual és que hi està treballant.\nSubratlla que l’actitud d’ICV-EUiA és molt atrevida, ja que pretenen que el\npressupost de la Generalitat del 2014 reflecteixi el que haurien d’haver reflectit en\nels pressupostos d’entre el 2008 i el 2011. Insisteix que més enllà dels grans\ntitulars, ha d’haver-hi compromisos i acció real, i subratlla que el govern actual no\nha fet cap fotografia ni cap signatura, però hi està treballant, i de les set escoles\npendents de les quals parlaven, en dos anys n’han posat tres en funcionament i\nmolt probablement les tindran totes en edificis construïts i en funcionament en\naquest mandat.\nAssenyala que el govern anterior tampoc no va construir ni un sol institut.\nParlaven de «cinc projectes que s’encarregaran el 2011», comptant-los\npràcticament com a obra executada quan difícilment es pot redactar un projecte i\nconstruir en un mateix any. Retreu que es facin aquests anuncis que enganyen les\nfamílies, i exposa que dels 67 milions d’euros que van anunciar que invertirien\nentre el 2008 i el 2011, no en van invertir cap, i ara pretenen que això es posi\nimmediatament al pressupost. Demana que, amb aquesta pretensió, presentin les\nesmenes que considerin oportunes en el pressupost de la Generalitat, i que el\nGovern Municipal ja farà el possible per treure barracons de la ciutat de Barcelona i\nper veure com tiren endavant el tema dels instituts amb la difícil situació que ha\nheretat del govern anterior.\nObserva també que de les 3.876 places d’escoles bressol que deien que\ncrearien, al final només en van fer, suposadament, 2.600, però qui les ha pagat i\nles ha posat en funcionament ha estat el govern actual, mitjançant el pressupost\nmunicipal. Diu a la Sra. Andrés que aquestes places no són seves.\nD’altra banda, coincideix que la situació financera de la Generalitat és\ncomplicada, i comenta que en aquest context, el Govern Municipal intenta mirar\npel bé de les famílies barcelonines.\nEl Sr. Gomà diu al Sr. Ardanuy que les escoles són de la ciutadania, de la\ncomunitat educativa, dels barris, de les entitats, dels mestres, i que ells no poden\nagredir-ne la qualitat i els sistemes de gestió, com fan sistemàticament.\nAgraeix el suport dels diferents grups i l’abstenció del govern, que permeten que\nla proposició s’aprovi i que, per tant, al desembre el Sr. Ardanuy informi del\nresultat de la gestió i els grups valorin la partida pressupostària d’inversió\n\n121\n\n\f122\n\nGASETA MUNICIPAL DE BARCELONA\n\nNÚM. 1\n\neducativa a la ciutat de Barcelona incorporada als pressupostos de la Generalitat el\n2014.\nComenta que CiU hauria d’alinear-se amb aquesta proposició com la resta de\ngrups, que ja han vehiculat diferents esmenes al Parlament, i remarca la\nimportància que els alumnes no tornin a fer classe en barracons sinó en\nequipaments educatius de qualitat.\nPuntualitza que de vegades no es fa tot allò previst, però que entre el 2004 i el\n2011, cada curs escolar a Barcelona ha començat amb un increment important\nd’oferta de places públiques i de docents, cosa que s’ha frenat en sec en els últims\ndos anys. Espera que ara que hi tenen l’oportunitat, l’aprofitin i recuperin la\ncapacitat d’inversió educativa.\nIndica que ICV-EUiA sempre ha denunciat el maltractament fiscal de la\nGeneralitat per part de l’Estat, i que sempre han estat a favor del pacte fiscal, de\nla plena capacitat de la Generalitat per recaptar i per gestionar el conjunt dels\ningressos, però que no es pot obviar que des del 2010 el seu grup parlamentari ha\npresentat esmenes concretes per incrementar la capacitat d’ingrés de la\nGeneralitat a través de determinades figures tributàries i de determinada fiscalitat\necològica, perquè avui Catalunya està molt per sota de la mitjana d’altres\ncomunitats autònomes de l’Estat. Comenta que el fet que això no s’hagi fet també\nexplica que no hi hagi prou recursos perquè després, pretesament, s’hagin\nd’encobrir retallades, i que ICV-EUiA posa totes dues coses en el mateix plat de la\nbalança, independentment que una pugui ser molt més important que l’altra des\ndel punt de vista quantitatiu, però no qualitatiu.\nConclou que esperen una bona aplicació de la proposició, que satisfarà el seu\ngrup però, sobretot, les famílies afectades.\nLa Sra. Andrés manifesta una gran molèstia per la intervenció del Sr. Ardanuy, i\nli recorda que el mapa escolar del qual deriva la necessitat de noves escoles i nous\ninstituts és del 2006, de manera que qui va haver de fer feina perquè els governs\nanteriors no l’havien feta van ser precisament ells, que van governar durant vuit\nanys després que CiU governés (i no actués) durant més de dues dècades.\nSubratlla, però, que més que parlar del passat ―que tots en tenen— cal centrar-se\nen les necessitats presents i treballar pensant en el futur, tot arribant a acords per\nsolucionar els problemes, i que si cal que l’Ajuntament avanci —no que regali—\ndiners a la Generalitat, endavant.\nD’altra banda, diu al Sr. Ardanuy que no argumenti que venia del pressupost de\nl’Estat, perquè el pressupost de l’Estat de tants anys el votava sistemàticament\nl’actual alcalde de Barcelona.\nEl Sr. Ardanuy rebat a la Sra. Andrés que ella sap perfectament què és\ngovernar, i que es pot governar de dues maneres: amb la veritat per davant, i\namb fotografies, mentides, no dient les coses... Aclareix que no està dient que ella\nfaci això, que simplement està exposant les dues maneres de fer, i repeteix que el\nseu govern va fer una fotografia i no va complir-la. Puntualitza que no parla del\npassat sinó del present que els han deixat, i repeteix que és molt atrevit demanarlos que el 2014 facin tot allò que ells no han fet abans.\nEl Sr. Gomà conclou que, independentment dels debats sobre el passat, allò que\nimporta és que s’aconsegueixin les inversions necessàries per donar compliment a\nla proposició, que planteja una qüestió prou important per a Barcelona.\nEl Sr. Ardanuy expressa l’abstenció de CIU, la Sra. Andrés expressa el vot\nfavorable del PSC, la Sra. Pajares expressa el vot favorable del PP, el Sr. Gomà\nexpressa el vot favorable del ICV-EUiA i el Sr. Portabella expressa el vot favorable\ndel UpB. S’aprova.\nDel Grup Municipal UpB:\n8. La Comissió de Cultura, Coneixement, Creativitat i Innovació acorda instar a\nl’IMEB un esforç extraordinari per tal de promoure, a tots els centres educatius de\nla ciutat, mesures que redueixin la despesa de material escolar, com poden ser la\nsocialització dels llibres de text, els mercats d’intercanvi de material escolar per a\nles famílies, o qualsevol altra iniciativa que persegueixi el mateix objectiu.\nProposició tractada conjuntament amb el punt número 3.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Ardanuy expressa el vot favorable de CIU, la Sra. Andrés expressa el vot\nfavorable del PSC, la Sra. Pajares expressa el vot favorable del PP, el Sr. Gomà\nexpressa el vot favorable del ICV-EUiA i el Sr. Portabella expressa el vot favorable\ndel UpB. S’aprova.\nb) Proposicions amb contingut de Declaració institucional\nc) Precs\nDel Grup Municipal ICV-EUiA:\n9. Que el Govern municipal presenti al Plenari del Consell Municipal, en un\ntermini de tres mesos, el Pla d’Ensenyaments Artístics de Barcelona, per tal de\ndotar la ciutat d’una xarxa pública de centres del conjunt de les disciplines\nartístiques que permeti fer efectiu l’accés a l’educació artística en el conjunt de\ndistrictes de la ciutat.\nLa Sra. Ribas assenyala que aquest prec ja el van presentar a la comissió del\nsetembre del 2011, en aquella ocasió demanant el Pla en un termini de sis mesos.\nEl Govern va acceptar parcialment el prec al·legant que tenien en marxa un mapa\nd’ensenyaments artístics que aviat presentarien. El juliol del 2012, quasi un any\ndesprés, ICV-EUiA va presentar un seguiment del prec i se’ls va dir que s’esperava\npresentar el mapa a la tardor, però un altre any després, continuen sense saber\nres ni del Pla ni del mapa.\nEl Sr. Ciurana exposa que el mapa amb la descripció de les 61 escoles que\ncompleixen l’homologació (principalment escoles de música, però també de teatre i\nde dansa) fa temps que està penjat a Internet (en porta una còpia en paper).\nExplica que si no han fet el Pla és perquè estan pendents de la publicació d’un\ndecret del Departament d’Ensenyament que ha de regular els ensenyaments\nartístics, i és el que concretarà si dins d’ensenyaments artístics s’inclou, a més de\nla música, el teatre, el circ, les arts plàstiques, etc., i afirma que no poden\nacceptar el prec de presentar el Pla en tres mesos, perquè haurien de parlar de\ntres mesos a partir del moment en què el Departament d’Ensenyament publiqués\nel decret, ja que no tindria lògica fer el Pla sabent que poc després pot ser\nmodificat per les condicions d’homologació establertes pel Govern de la\nGeneralitat.\nD’altra banda, però, exposa que hi ha una reserva per a enguany d’uns 700.000\neuros per a aquest pla, que es podria aplicar un cop es conegui la nova normativa,\ni recorda que en la mateixa línia d’ajuts han donat suport a sales de música en viu,\na espais de creació i a galeries i llibreries.\nLa Sra. Ribas afirma que el Sr. Ciurana ha incomplert el compromís assolit el\nsetembre del 2011, quan va dir que presentaria el mapa en breu, i assenyala que\nel mapa, si bé és públic, no s’ha fet tenint en compte els grups municipals, que\nn’han quedat al marge. Considera que el Govern no ha començat bé per acabar\ntenint un pla d’ensenyaments artístics que sigui del consens de tots, i espera que\nalmenys sí que hagin consultat les diverses associacions d’escoles de música.\nD’altra banda, entén que no vulguin fer un pla que després el decret obligui a\ncanviar, però opina que hi ha molts punts que caldria començar a consensuar,\nperquè si ho sotmeten tot a la política que ha de fer el Govern de la Generalitat, i\ntenint en compte tots els nous canvis (per exemple, ara s’ha sabut que el\nDepartament d’Ensenyament vol deixar a zero les subvencions a les escoles de\nmúsica municipals), s’acumulen els problemes i mai no es fa res.\nConclou que el Govern no posa en pràctica la teòrica voluntat de consens.\nEl Sr. Ciurana aclareix que el mapa no és més que una descripció dels 61\ncentres, de manera que no recull cap política que hagi de ser consensuada, i\nassenyala que abans no s’havia fet ni tan sols aquesta descripció.\nRepeteix que tenien preparada una partida pressupostària per a aquesta\nqüestió, i que no seria lògic ni prudent fer un pla fins que no es reguli què és\nensenyament artístic i què no, i insisteix que estan preparats per treballar-hi tan\nbon punt en tinguin el marc general.\nEs dóna per tractat.\n\n123\n\n\f124\n\nGASETA MUNICIPAL DE BARCELONA\n\nNÚM. 1\n\nDel Grup Municipal UpB:\n10. Que, tan bon punt es procedeixi al trasllat del\nSociosanitària Sala Baluard, es destini l’espai de la Sala Baluard\nd’interpretació de l’expansió del Casal de Barcelona per la\nrevolució comercial i mercantil que va comportar, vinculat a les\nel Museu Marítim.\n\nCentre d’Atenció\na acollir un centre\nMediterrània i la\nDrassanes Reials i\n\nEl Sr. Portabella contextualitza que un tram de la tercera muralla de Barcelona,\nque fa frontera amb el Paral·lel, té un accés interior que és francament sorprenent:\nla Sala Baluard, en desús durant molts anys i que el 2005 es va inaugurar com el\nCentre d’Atenció Sociosanitària per a persones amb drogodependència. Recorda\nque aquesta inauguració va anar precedida d’una certa polèmica, però al final,\ndesprés de vuit anys, s’ha vist que aquell servei era necessari i ha fet una gran\naportació a la tranquil·litat del districte.\nFruit de la tendència, compartida per UpB, que els centres d’atenció\nsociosanitària per a persones amb drogodependència cada vegada estiguin més\ninclosos dintre dels recintes hospitalaris, aquest centre es traslladarà, de manera\nque hi quedarà un espai buit, i és sobre l’ús d’aquest espai que tracta aquest prec.\nAssenyala que, a més de ser l’interior d’una muralla, està prop del Museu de les\nDrassanes, cosa que també fa idoni que aquest espai es destini a la interpretació\ndel Casal de Barcelona, de la seva expansió per la Mediterrània i de la revolució\ncomercial i mercantil que va comportar, tot vinculant-ho a les Drassanes Reials i al\nMuseu Marítim, que gairebé mai no acull exposicions dedicades a la interpretació\ndel Casal de Barcelona. Comenta que és estrany que no hi hagi cap espai\nespecialitzat en aquest tema, malgrat el gran impacte que el Casal de Barcelona va\ntenir en el conjunt d’Europa.\nEl Sr. Ciurana agraeix el prec, ja que coincideix que hi ha una mancança pel que\nfa al Casal de Barcelona, però entén que la Sala Baluard no és un lloc idoni per\nacollir aquest centre d’interpretació, i comenta que treballaran amb el Museu\nd’Història de Barcelona per trobar-hi un lloc adient, ja que és en el marc d’aquest\nmuseu on entenen que han de valorar aquesta qüestió. Exposa que, a més, la\nmuseografia del Museu Marítim no està feta, tot i que actualment Diputació i\nAjuntament estan revisant conjuntament un projecte museològic i museogràfic,\nl’execució del qual està valorada en 13 milions d’euros.\nD’altra banda, considera que l’espai és massa petit (uns 60 m²).\nSí que coincideix que la Sala Baluard ha de ser gestionada per les Drassanes\nReials i el Museu Marítim, i hi afegeix que en el moment que la sala desaparegui,\nels Jardins del Baluard s’han d’obrir al públic, amb accés per dintre de les\nDrassanes i, si és possible, accés exterior.\nEl Sr. Portabella diu al Sr. Ciurana que ha respost aquest prec com sol fer: tot\nexpressant que el prec recull una preocupació que ell ja tenia però rebutjant-lo.\nAssenyala que si bé manifesta compartir-ne la preocupació i, en aquest cas, la\nmancança pel que fa a un lloc destinat a la interpretació del Casal de Barcelona, no\nhan fet res al respecte.\nComenta que, si el problema és que l’espai proposat no els sembla adequat\nperquè és massa petit, estaran molt atents per veure com va prenent forma la\ncreació d’aquest centre en un lloc adient, i com vinculen la Sala Baluard i la\nmuralla amb les Drassanes Reials i el Museu Marítim, i buscaran en els\npressupostos per al 2014 si hi ha cap partida destinada a això.\nEl Sr. Ciurana puntualitza que qui gestiona aquest espai és la Diputació de\nBarcelona i, per tant, és ella qui està fent la revisió del projecte museogràfic, de\nmanera que si el Sr. Portabella busca en els pressupostos de l’Ajuntament,\nprobablement no hi trobarà res.\nEs dóna per tractat.\nd) Preguntes\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal PSC:\n11. Té previst el Govern municipal fer servir la denominació \"Festes de Santa\nEulàlia\" a la imatge i comunicació que es dedica a la Festa Major de Barcelona del\n12 de febrer enlloc de dir-ne \"Festes de la Laia\" com s’ha fet en els darrers anys?\nEl Sr. Espriu formula la pregunta.\nEl Sr. Ciurana contesta que sí.\nEl Sr. Espriu manifesta el seu disgust per aquesta decisió. Argumenta que, tot i\nno negar que sigui la festa de Santa Eulàlia, havien aconseguit que allò que era\npatrimoni d’un fet cultural religiós esdevingués patrimoni del conjunt de la\nciutadania. Ara, però, han fet un gran pas enrere, tot acceptant una petició d’un\ndels col·lectius religiosos més radicals (la pàgina web d’e-cristians va publicar la\npetició a l’alcalde el 30 d’octubre i l’alcalde va contestar afirmativament).\nEl Sr. Ciurana aclareix que la decisió no ha estat presa a partir d’aquesta petició\nd’e-cristians, sinó que van començar a introduir aquest tema l’any passat.\nComenta que les dues denominacions poden conviure: poden fer servir «la Laia»\nen activitats adreçades als infants.\nConsidera que el Sr. Espriu exagera respecte d’aquesta qüestió, i no entén com\npoden veure un problema en un tema que no ho és, com tampoc no ho és que les\ndiferents poblacions tinguin festes que incloguin referències a elements religiosos\nen les seves denominacions, independentment de les creences de cadascú.\nAssenyala que és normal mantenir les tradicions, i que Barcelona té dos mil\nanys d’història, mentre que la denominació de «la Laia» per a les festes va néixer\na finals dels noranta.\nPer acabar, indica que la majoria dels barcelonins coneix les festes com «les\nfestes de Santa Eulàlia», i és així com les anomena gairebé sempre.\nEl Sr. Espriu puntualitza que les tradicions són allò que construïm entre tots, i\ncomenta que com a exregidor de Gràcia i amb companyia de moltíssims graciencs,\nhan creat tradicions que avui estan establertes.\nAclareix que senzillament volia posar de manifest una fita assolida amb un\nprocés modèlic, una feina excel·lentment feta amb el col·lectiu educador de la\nciutat que considera que no s’hauria d’abandonar, i la necessitat de no fer cas als\nsectors més reaccionaris de la societat, però òbviament sense excloure res de la\nnostra història.\nEs dóna per tractada.\n12. Per quina raó s’han retirat les plaques que hi havia a l’accés a la Biblioteca\nPública Arús i quan es tornaran a col·locar?\nEl Sr. Espriu formula la pregunta.\nEl Sr. Ciurana contesta que s’han retirat perquè s’està restaurant l’entrada,\nconcretament els estucs, i es tornaran a instal·lar quan acabin les feines de\nsanejar, repicar, repassar desperfectes i aplicar l’estuc.\nEl Sr. Espriu comenta que havia plantejat la pregunta perquè havia llegit als\nmitjans de comunicació que el Sr. Ciurana havia donat l’ordre directa per a la\nretirada d’aquestes plaques, cosa que li preocupa, i més si se suma a altres\naccions que ha dut a terme i que podrien ser considerades com a censura: la\nretirada de les xapes del museu, la retirada de la revista Metrópolis, que mai no va\nveure la llum pel que fa al document per escrit, el rebuig al rodatge d’Isabel i la\nmodificació dels cartells del World Press Photo.\nConclou expressant que espera que unes plaques que no han aconseguit treure\nquaranta anys de dictadura no les treguin ara vint-i-nou mesos del govern\nconvergent.\nEl Sr. Ciurana aclareix que aquestes plaques no tenen quaranta anys sinó set o\nvuit, i diu al Sr. Espriu que la informació no l’ha trobada als mitjans de\ncomunicació, com ha dit, sinó en El Triangle i en el bloc del Sr. Joan Ferran.\nTorna a desmentir que hagi ordenat la retirada de les plaques —tot i que també\nva desmentir el tema del rodatge d’Isabel i ara el Sr. Espriu l’ha tornat a treure―, i\ninforma sobre el pressupost de les obres esmentades: el parament frontal, 4.815\n\n125\n\n\f126\n\nGASETA MUNICIPAL DE BARCELONA\n\nNÚM. 1\n\neuros, i tot el sanejat dels estucs, el repicat, els dos sostres, els teixinats, la\nfusteria, etcètera, 9.600 euros més.\nAfirma que, precisament, la seva intenció és dinamitzar la Biblioteca i fer que\ntingui una presència més important a la ciutat que la que ha tingut fins ara, com\ndemostra el fet que per primer cop estiguin fent una cosa que posa de manifest el\nrespecte tant per la figura del Sr. Arús com per la maçoneria, el grup de gent al\nqual està dedicada la Biblioteca: reediten el llibre del Sr. Arús, que no s’editava\ndes del segle XIX, i cartes i textos inèdits del Sr. Arús dirigits a la seva dona.\nEs dóna per tractada.\nDel Grup Municipal PP:\n13. Per quins motius l’Ajuntament de Barcelona no ha realitzat cap requeriment\no sol·licitud davant la Generalitat de Catalunya per tal de rebre el finançament\nequivalent a l’1 % del pressupost de tota obra pública que aquesta administració\nha dut a terme a Barcelona durant l’any 2013 amb la finalitat de finançar els\ntreballs d’enriquiment o de conservació del patrimoni?\nLa Sra. Pajares contextualitza que la Carta Municipal de Barcelona estableix que\nper conservar i fomentar el patrimoni cultural a la ciutat, en el pressupost de tota\nobra pública que dugui a terme la Generalitat de Catalunya, l’Ajuntament o\nqualsevol altra administració territorial de Catalunya, s’ha d’incloure una partida\nequivalent a l’1% d’aquest pressupost amb la finalitat de finançar els treballs\nd’enriquiment o de conservació del patrimoni esmentat.\nAssenyala que, segons les respostes obtingudes al Parlament a preguntes del\nPP, entre el 2009 i el juny del 2013 l’Ajuntament no va fer cap sol·licitud a la\nGeneralitat relacionada amb la percepció del finançament que atorga a l’1%\ncultural, i l’última actuació d’aquest 1% cultural és del període 2005-2008. D’altra\nbanda, a la Comissió de Cultura del maig, el PP va formular una pregunta semblant\ni el Sr. Ciurana va dir que era una qüestió que estaven parlant amb la Generalitat,\ni que estava pendent de conèixer la resposta en la Comissió Mixta AjuntamentGeneralitat.\nPer això tornen a preguntar, perquè entenen que Barcelona no es pot permetre\ndeixar de percebre uns diners per tal de conservar el patrimoni cultural.\nEl Sr. Ciurana entén que allò desitjable per tothom seria que les diferents\nadministracions actuants a Barcelona destinessin un 1% del pressupost d’obra\npública a patrimoni cultural, i assenyala que, en aquest sentit, també haurien de\nreclamar al Ministeri de Foment que de la inversió dels gairebé 300 milions d’euros\nde fer travessar el tren d’alta velocitat per Barcelona, com a mínim els en pagués\nun 1%. Però assenyala que l’1% no són uns diners que la Generalitat hagi de\ndonar a l’Ajuntament perquè aquest els destini al patrimoni cultural, sinó que\nl’Administració de la Generalitat (igual que la Diputació i la resta d’administracions)\nha de destinar un 1% (com a mínim) de l’obra pública a la protecció del patrimoni\ncultural. Per això, recomana a la Sra. Pajares que formulin la pregunta adequada\n(«Quina quantitat ha destinat la Generalitat a protecció del patrimoni cultural a\nBarcelona en aplicació de l’1% de les inversions públiques que s’han fet a la ciutat\nde Barcelona?») al lloc adequat (Parlament de Catalunya), i així obtindrà una\nresposta ben diferent.\nD’altra banda, indica que el 8 de febrer del 2013, tal com consta a l’acta de la\nComissió del maig, van fer una petició a la Comissió Mixta Generalitat-Ajuntament\nque revisa i desplega la Carta Municipal, que es tornarà a reunir el proper febrer,i\nque en aquesta propera reunió demanaran que s’expliqui en què han aplicat aquest\n1% de la seva inversió.\nLa Sra. Pajares pregunta si la Generalitat pressuposta aquest 1% d’ofici i\nl’Ajuntament no sap com actua.\nEl Sr. Ciurana contesta que no sap com l’aplica comptablement, i repeteix que\nallò que estableix la Carta Municipal, i la llei, no és que els ajuntaments rebran un\n1% de l’obra pública que es fa al territori sigui quina sigui l’administració que la fa,\nsinó que les administracions hi han d’aplicar un 1%.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Pajares acaba dient que, aleshores, traslladarà la pregunta al Parlament\nreformulada, però està convençuda que al març tornaran a preguntar al Sr.\nCiurana.\nEs dóna per tractada.\n14. Quan té previst el Govern municipal obrir el Museu Etnològic de Barcelona,\nquin serà el contingut que s’hi exhibirà, i quin és el cost que ha representat fins\nara les obres que s’hi han realitzat per tots els conceptes?\nLa Sra. Pajares formula les preguntes, i contextualitza que les obres per a la\nrehabilitació del Museu, necessàries pel seu envelliment i per adequar-lo a les\nnormes d’accessibilitat, van començar l’any 2011, amb un cost d’1,7 milions\nd’euros, i havien d’acabar en un any i mig i permetre’n l’obertura a la tardor del\n2012. Tanmateix, després les previsions parlaven de l’obertura a principis del\n2013, però ara, gairebé acabant el 2013, el Museu continua tancat i no hi ha data\nd’obertura confirmada. D’altra banda, assenyala que en el Pla d’inversions\nmunicipals 2013-2015 no consta cap partida destinada a aquest museu, com\ntampoc no consta en el pressupost ni en les inversions previstes per al 2014.\nEl Sr. Ciurana enumera les diferents col·leccions que formaven el Museu\nEtnològic: col·lecció d’etnologia catalana (antiga Violant i Simorra), les\n«col·leccions exòtiques», i després s’hi ha incorporat la col·lecció Folch, amb un\ncontracte de vint anys. Recorda que com a conseqüència d’això, es va decidir crear\nel Museu de les Cultures del Món, que tindria les col·leccions no occidentals del\nMuseu Etnològic, i el Museu Etnològic quedarà destinat a la col·lecció d’etnografia\ncatalana.\nAssenyala que hi estan treballant i que tenen la intenció que el centre es posi en\nmarxa a finals del 2014 o a començaments del 2015, tot coincidint, en part, amb la\ninauguració de l’altre de Cultures del Món. Indica que la museografia ja està feta,\namb un consell assessor i amb el Sr. Galdón com a dissenyador del projecte\nmuseogràfic.\nExplica que la planta zero, que és el dipòsit visitable, ja està acabada (poden\nanar-hi a veure-la), hi ha bona part de les col·leccions existents i es dirà «Les\narrels del museu». Hi haurà material del fons del museu, bàsicament cistelleria,\nfusta, tèxtil, ceràmica, metall, vidre, paper i altres materials. Hi haurà dues\ncol·leccions excepcionals destacades, el pessebrisme i els exvots de tauleta, així\ncom un homenatge als fundadors, al Sr. Ramon Violant i Simorra, a la Sra.\nZeferina Amil, al Sr. August Panyella i al Sr. Joan Amades.\nA la planta u hi haurà diferents àmbits: els oficis, el mar, la pagesia, els pastors,\nel tèxtil, la forja, la salut i els remeis, com també espais didàctics.\nA la planta dos hi haurà dos àmbits principals: un de la festa i l’altre de la\nreligiositat. Sobre la festa, hi haurà els diferents calendaris festius, les festes\ncícliques, les festes majors i com s’han transformat les festes al llarg dels anys. I\npel que fa a la religiositat, hi haurà els aplecs, les rogatives, les processons, els\npessebres ja esmentats, les passions, Sant Jordi, etcètera. Comenta que en certa\nmanera és el retrat de l’etnografia catalana a partir de les col·leccions existents.\nLa Sra. Pajares demana si els pot passar aquesta informació per escrit als grups.\nEs dóna per tractada.\nDel Grup Municipal ICV-EUiA:\n15. Com preveu el Govern municipal garantir un servei públic d’excel·lència a les\nbiblioteques públiques de la ciutat, veritables centres culturals de proximitat?\nLa Sra. Ribas exposa que les biblioteques són el servei públic més ben valorat\nper la ciutadania barcelonina i l’equipament cultural de més impacte sociocultural a\nla ciutat, així com el de major dimensió (més de 50.000 m² entre totes les\nbiblioteques). Considera que el desplegament del mapa de biblioteques a la ciutat\nha estat tot un èxit, i que són els veritables equipaments culturals i socials de\nreferència en proximitat.\n\n127\n\n\f128\n\nGASETA MUNICIPAL DE BARCELONA\n\nNÚM. 1\n\nMalgrat això, el pressupost del Consorci de Biblioteques per al 2014\npràcticament s’ha congelat, fet que suposa una reducció d’un 25% dels recursos si\nse sumen els darrers tres anys, una reducció significativa del nombre d’activitats,\ndels fons d’adquisició bibliogràfica, que acaba sent totalment insuficient, la\ncongelació de la plantilla de personal, la reducció del personal d’itinerància,\netcètera.\nD’altra banda, assenyala que dissabte s’inaugura la Biblioteca Josep Benet al\nClot, i que la Biblioteca Sant Gervasi està pendent d’inaugurar-se, tot i que no\nsaben si el concurs de creditors de l’empresa constructora farà que se’n retardi el\ncalendari, però considera que, en qualsevol cas, l’obertura de dues noves\nbiblioteques obliga a una redistribució del fons i del personal, cosa que agreujarà\nencara més la situació.\nPer tot això, formula la pregunta.\nEl Sr. Ciurana puntualitza que el pressupost del Consorci augmenta un 2,95%\nrespecte al 2013, i tant la Diputació com l’Ajuntament hi han augmentat el seu\npressupost: la primera el 4,1% i el segon el 2,5%.\nReconeix que no hi ha augment de plantilla, però recorda que la Llei 17/2012,\nde 27 de desembre, prohibeix contractar nou personal, de manera que no es\npoden plantejar fer noves contractacions mentre el Govern de l’Estat no modifiqui\naquesta norma.\nSubratlla que per vuitè any consecutiu el servei de biblioteques és el més ben\nvalorat, la qual cosa significa que hi ha hagut un esforç enorme, principalment dels\nprofessionals, però també de la Diputació i de l’Ajuntament.\nAdmet també que s’han hagut de reduir activitats, perquè els fons procedents\ndel Ministeri i de la Generalitat per a l’adquisició de nous títols han disminuït molt i\nha calgut ser més eficients amb la col·lecció, fomentant-ne molt més la circulació.\nAfirma que podran obrir les dues noves biblioteques gràcies a una millor gestió\ndels equips humans existents, i a una aportació extraordinària a banda de\nl’augment del 2,95% esmentat. Aquesta aportació servirà per avançar en el tema\nde la radiofreqüència: la feina burocràtica del préstec es podrà fer de forma\nautomatitzada, la qual cosa permetrà alliberar professionals d’estar davant de la\npantalla tot el dia fent només aquest servei.\nLa Sra. Ribas observa que, en qualsevol cas, qui aguantarà el servei de\nbiblioteques i la seva qualitat és el seu personal, i que caldrà treure llibres de les\nbiblioteques ja creades per portar-los a les noves.\nEl Sr. Ciurana aclareix que pel que fa a fons no estan a zero.\nLa Sra. Ribas contesta que, igualment, no tenen la dotació suficient com per\nobrir aquestes dues biblioteques mantenint la qualitat que hi ha ara.\nComenta que els professionals de Biblioteques són admirables, però que ja\ncomencen a donar senyals que això no dóna més de si, i que cal que l’aposta\npolítica que va haver-hi temps enrere es fonamenti ara en unes bases reals, que es\ntradueixen en diners i pressupostos.\nD’altra banda, admet que un augment del 2,95%, tal com està la cosa, no està\nmalament, però continua pensant que és insuficient.\nEl Sr. Ciurana comenta que han d’administrar allò que tenen i intentar garantir\nuns mínims de qualitat, i pensa que això ho estan fent, no només garantint els\nmínims, sinó fins i tot anant una mica més enllà, com demostra el fet que obrin\nnous centres. Exposa el cas de la biblioteca del Besòs, que es tanca perquè se\nn’obre una altra, però l’antiga es manté com a sala d’estudi vinculada a biblioteca\nescolar, etcètera, i pensa que aquestes accions són fruit d’una gestió molt acurada\nque té molt en compte els detalls.\nPer acabar, aclareix que no és que treguin llibres de les altres biblioteques per\nomplir les noves, sinó que si per exemple tenen 38 biblioteques i tres exemplars\ndel mateix llibre per biblioteca, potser aquest any en tindran dos o un, o hi haurà\nmés mobilitat dels fons.\nEs dóna per tractada.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal UpB:\n16. Quants pares i mares de nens i nenes escolaritzats a Barcelona el curs\nescolar 2013-14 han sol·licitat que els seus fills i filles rebin l’escolarització\níntegrament en castellà? Quin percentatge del total d’alumnes representa?\nEl Sr. Portabella formula la pregunta.\nEl Sr. Ardanuy contesta que set alumnes, de cinc famílies, un 0,003% del total\nd’alumnes, aproximadament un de cada 33.000.\nEl Sr. Portabella agraeix la resposta a aquesta pregunta que formula cada any\nperquè vol deixar constància oficial a l’Ajuntament de l’enorme desequilibri que hi\nha entre aquestes dades i el discurs que es produeix des del Govern Central i per\npart del ministre d’educació, el Sr. Wert, que constantment intenta imposar el\ncastellà i que defensa que a Catalunya hi ha una pressió sobre els\ncastellanoparlants, que pràcticament viuen subjugats en la impossibilitat d’utilitzar\nel castellà.\nSubratlla que espera que amb el pas dels anys hi hagi prou documentació per\nveure la immensa manipulació política que significa el tema lingüístic a Catalunya\nper part del Govern Central.\nEs dóna per tractada.\ne) Seguiment Proposicions / Declaracions de Grup\nDel Grup Municipal PSC:\n17. Que s’informi de l’estat d’execució de la proposició aprovada a la Comissió\nde Cultura, Coneixement, Creativitat i Innovació en data 16 de juliol de 2013 amb\nel contingut següent: (M1115/8150) La Comissió de Cultura, Coneixement,\nCreativitat i Innovació acorda que el Govern municipal presenti, en un termini\nmàxim de 3 mesos, un informe que analitzi l’oferta i la demanda que hi ha hagut a\nla ciutat de Barcelona per a educació secundària per al curs 2013-2014, tant a\ncentres públics com privats concertats, i les necessitats que es preveuen per als\npropers cursos així com les propostes d’actuacions per tal de fer-hi front.\nLa Sra. Andrés llegeix la proposició de la qual volen fer el seguiment, i observa\nque hi ha coordinadores d’AMPA, com ara la de Gràcia, que ja estan fent la\ndetecció de necessitats en aquest àmbit.\nEl Sr. Ardanuy respon que estan acabant d’ultimar l’estat de la qüestió i que\nsegurament a la propera Comissió podran tenir l’informe corresponent.\nLa Sra. Andrés diu que ho posarien en consonància amb les coses que estan fent\nles AMPA des de la ciutat.\nEs dóna per tractada.\nDel Grup Municipal ICV-EUiA:\n18. Que el Govern municipal informi de les actuacions realitzades en relació a la\nproposició aprovada el 16 de juliol de 2013 amb aquest contingut: (M1115/8140)\nLa Comissió de Cultura, Coneixement, Creativitat i Innovació acorda instar al\nGovern municipal a que en el marc del Consorci d’Educació de Barcelona: 1) Es\nmantingui, al llarg del curs 2013-2014, el transport gratuït a tot l’alumnat de les\nescoles d’educació especial amb pluridiscapacitat, tal com s’ha fet aquest curs\npassat. 2) Es preservi el model de rutes i la recollida porta a porta que es\nrealitzava durant el curs 2012-2013. 3) Fer efectiu el compromís de crear un grup\nde treball entre el Consorci d’Educació de Barcelona i DINCAT per estudiar i\nacordar les condicions de prestació d’aquest servei a partir del curs 2014-2015.\nEs retira.\n\n129\n\n\f130\n\nGASETA MUNICIPAL DE BARCELONA\n\nNÚM. 1\n\nVI) Mocions\nNo havent-hi altres assumptes per tractar, el vicepresident aixeca la sessió a les\n13.45 h.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nComissió de Qualitat de Vida, Igualtat, Joventut i Esports\nActa de la sessió del dia 19 de novembre de 2013, aprovada el dia 10 de\ndesembre de 2013\nA la sala President Lluís Companys de la casa de la ciutat, el 19 de novembre de\n2013, s’hi reuneix la Comissió de Qualitat de Vida, Igualtat, Joventut i Esports,\nsota la presidència de l’Ima. Sra. Janet Sanz Cid. Hi assisteixen les Imes. Sres. i\nels Ims. Srs.: Maite Fandos i Payà, Irma Rognoni i Viader, Raimond Blasi i Navarro,\nFrancina Vila i Valls, Immaculada Moraleda i Pérez, David Escudé i Rodríguez, Pilar\nDíaz López, Sara Jaurrieta Guarner, Glòria Martín Vivas, Belén Pajares Ribas,\nRicard Gomà Carmona i Joan Laporta Estruch, assistits per la Sra. Sonia Castañer\nGonzález, per delegació del secretari general de la Corporació, que certifica.\nTambé hi són presents les Sres. Cristina Iniesta i Blasco i Àngels Canals Vila, i\nels Srs. Àngel Miret i Serra, Josep M. Miró Pascual, Miquel Esteve i Brignardelli i\nRamon Lamiel i Villaró.\nExcusen la seva absència la Ima. Sra. Ángeles Esteller Ruedas i l’Ilm. Sr. Joan\nPuigdollers i Fargas.\nS’obre la sessió a les 16,30 h.\nLa Presidenta agraeix la feina feta i la dedicació, en aquests dos últims anys, a\nl’anterior president de la comissió, el Sr. Gomà. Tot seguit, els comunica que farà\ntots els esforços possibles per intentar garantir el bon funcionament de la comissió\ni demana la col·laboració i comprensió de tots els membres de la comissió.\nFinalment, declara que emprèn aquesta tasca com un aprenentatge personal i\npolític i que espera que tots puguin col·laborar i treballar conjuntament.\nI) Aprovació de l’acta de la sessió anterior\nS’aprova.\nII) Part Informativa\na) Despatx d’ofici\nEn compliment de l’article 63.1 del Reglament Orgànic Municipal, es comuniquen\nles resolucions següents:\n1. Del gerent municipal, de 18 d’octubre de 2013, que aprova els plecs de\nclàusules i autoritza la despesa del contracte per al servei relatiu al programa\nNoves Famílies, servei preparat d’acompanyament i tutorització per facilitar l’accés\na la universitat i/o cicles de formació de grau mitjà o superior d’adolescents i joves\nque acaben d’arribar a Barcelona, provinents de famílies reagrupades, per als\nexercicis 2013-2014, i per un import de 47.215,65 euros.\n2. Del gerent municipal, de 29 d’octubre de 2013, que anul·la part de\nl’autorització i disposició de despesa del contracte adjudicat a Calaix de Cultura,\nSL, per a serveis de lleure infantil de la franja del Besòs, per un import de\n25.324,87 euros.\n3. Del gerent municipal, de 29 d’octubre de 2013, que anul·la en part la\ndisposició de despesa del contracte adjudicat a Fundació Pia Aut. Inst. Pere Tarrés\npel servei de dinamització juvenil franja Besòs i barris Navas - Sagrera - Congrés Indians, per un import de 32.451,29 euros.\nAcord de la Comissió de Govern de 9 d’octubre de 2013:\n4. Adjudicar el contracte núm. 13C00013, que té per objecte la gestió dels\nserveis de gent gran del Districte de Sant Andreu, per un import de 921.348,72\neuros, exempt d’IVA, de conformitat amb la proposta de valoració i classificació\n\n131\n\n\f132\n\nGASETA MUNICIPAL DE BARCELONA\n\nNÚM. 1\n\ncontinguda en l’expedient a Fundació Pia Aut. Inst. Pere Tarrés, amb NIF R5800395E, i d’acord amb la seva proposició, en ser considerada l’oferta més\navantatjosa, sotmès a la condició suspensiva d’existència de crèdit adequat i\nsuficient en el/s pressupost/os posterior/s a l’actual. Disposar a favor de\nl’adjudicatari l’esmentada quantitat amb càrrec a la/es partida/es i al/s\npressupost/os que s’indiquen en aquest mateix document. Rebutjar les ofertes\npresentades per Iniciatives i Programes, SL i Merchanservis, SA a l’empara del que\npreveu l’article 84 del Reglament General de la LCAP, per quant la formulació de\nles seves ofertes no s’adapten al model dels plecs i no és possible valorar-les.\nRequerir l’adjudicatari per tal que, en el termini màxim de quinze dies hàbils\nsegüents a la recepció de la notificació de l’adjudicació, comparegui per formalitzar\nel contracte a les dependències d’aquest districte. DONAR compte d’aquest acord a\nla Comissió de Qualitat de Vida, Igualtat, Joventut i Esports.\nAcord de la Comissió de Govern de 13 de novembre de 2013:\n5. Anul·lar part de l’autorització i disposició de despesa del contracte núm.\n13C00013 que té per objecte la gestió dels serveis de gent gran del Districte de\nSant Andreu per un import de 32.096,17 euros amb càrrec al pressupost/os i\npartida/es indicades en aquest mateix document. El contracte núm. 13C00013,\nque té per objecte la gestió dels serveis de gent gran del Districte de Sant Andreu,\nva ser adjudicat per acord de la Comissió de Govern el passat 9 d’octubre, a la\nFundació Pere Tarrés, amb NIF R58000395E. L’inici de les prestacions ha estat el\n22 d’octubre, segons la data de signatura del contracte i la clàusula 3 del plec de\ncondicions administratives particulars. Atès que la clàusula 3 del plec de clàusules\nadministratives particulars estableix que “el pressupost s’ha calculat considerant\nl’inici de les prestacions l’1 de setembre d’enguany. En cas que la formalització del\ncontracte sigui posterior, es retraurà la part proporcional corresponent de la\nsubvenció màxima anual”, i que s’ha donat aquesta circumstància, és per aquesta\nraó que es pot minorar el contracte en la quantia corresponent a la diferència entre\nla previsió d’inici i la data real d’inici. Donar compte a la Comissió de Qualitat de\nVida, Igualtat, Joventut i Esports.\nb) Mesures de govern\nA la Comissió:\n1. Retorn social a la inversió (SROI).\nLa Sra. Fandos, abans de res, donar la benvinguda a la nova presidenta i\nagraeix el temps dedicat al Sr. Gomà.\nA continuació, exposa que, per al seu grup, les inversions socials no són una\ndespesa, són una inversió amb retorn social. Per això han emprat la metodologia\nSROI, que mesura l’impacte social d’una inversió. Comenta que aquesta\nmetodologia s’utilitza al Regne Unit i a la Comissió Europea, per exemple. Explica\nque és una metodologia de càlcul actual a través d’un procés descriptiu, que\nmostra la creació de valor social, els canvis d’un projecte, mitjançant els agents\nimplicats (stakeholders), que finalment es concreta en un càlcul d’una ràtio que\ncompara el valor generat amb la inversió necessària per assolir-lo, és a dir, el\ncoeficient SROI, i que els grups d’interès o els implicats en el projecte són els\nusuaris, les famílies, l’entorn, la comunitat, els proveïdors, l’Administració, les\nentitats, etc.\nEn aquest sentit, indica que aquesta metodologia ajuda a conèixer les activitats\namb més impacte i a valorar el servei en la seva totalitat. I a més afegeix que\ntambé és una eina útil en la presa de decisions, perquè es pot demanar a les\nentitats i proveïdors que, quan presentin un projecte, incloguin quin seria l’SROI\nd’aquesta activitat. Tot seguit, explica que és una metodologia que l’han de fer\nexperts, però que és molt important per a les administracions saber l’impacte\nsocial de les seves inversions.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nA continuació, indica que l’han començat a fer en termes monetaris, a través\nd’alguns projectes estratègics de l’àrea, i que s’anirà ampliant. Remarca que els\nserveix per comparar el retorn d’un projecte ja executat o bé per veure el retorn\nd’un projecte a executar; que no serveix per comparar projectes de naturalesa\ndiferent, però sí que compara tres propostes sobre un mateix servei, per exemple,\nde proveïdors diversos i tenint en compte el retorn de cada un com a element\nvaloratiu a elecció.\nD’altra banda, informa que han fet quatre estudis SROI, que es va presentar\naquesta metodologia en un acte públic, al Palau Macaya, amb cent cinquanta\nassistents, i que ja s’ha fet formació a trenta entitats, amb cinquanta inscripcions,\namb la Fundació “la Caixa” i amb ECAS.\nPel que fa a aquests quatre estudis, assenyala els resultats següents: al Servei\nd’Atenció a Domicili per cada 1 euro d’inversió hi ha 3,3 euros de retorn; al\nprograma Radars per cada 1 euro, 3,9 euros de retorn; al Servei d’Assistent\nPersonal per cada 1 euro, 3,9 euros de retorn, i al Programa d’inserció laboral a\nParc i Jardins (que no pertany a aquesta àrea) per cada 1 euro, 1,38 euros de\nretorn. Tot i així, fa palès que farien qualsevol d’aquests serveis encara que el\nretorn no fos positiu, perquè hi ha serveis que s’han de fer malgrat que el retorn\nsigui negatiu.\nA continuació, es projecta un vídeo de l’SROI fet per l’Ajuntament.\nEn aquest vídeo s’informa que el SAD de l’Ajuntament de Barcelona dóna suport\ni ajut a persones dependents al seu propi domicili per tal de potenciar-ne\nl’autonomia personal, que va rebre una inversió, l’any 2012, de gairebé 53 milions\nd’euros per atendre més de 18.000 persones durant l’any, xifres que han\naugmentat moltíssim des de l’entrada en vigor de la Llei de dependència, l’any\n2007. Davant d’aquesta important inversió, és fonamental conèixer el valor o els\ncanvis socials que generen aquests recursos i que van més enllà dels beneficis\ndirectes del servei. Per aquest motiu, l’Ajuntament ha decidit aplicar una\nmetodologia innovadora i contrastada internacionalment que permet conèixer\nl’impacte real d’una inversió social; és el que es coneix com a retorn social de la\ninversió, que valora la inversió d’acord amb el valor social generat, no es fixa\nnomés en els recursos destinats, sinó que també avalua l’estalvi que genera per a\nl’Administració.\nA continuació, explica el retorn d’aquest servei. En resum, per cada 1 euro\ninvertit es generen 3,13 euros, i si es calcula d’acord amb la inversió mitjana per\nusuari del servei (2.744 euros), l’impacte social generat és de 8.589 euros. Per\ntant, és evident el retorn de la inversió; els usuaris directes són els que tenen un\nimpacte més directe en la seva qualitat de vida i, atès que aquests usuaris no\nutilitzen amb tanta freqüència els serveis socials i sanitaris de la Generalitat de\nCatalunya, també significa un estalvi per a l’Administració catalana. A més, també\nse’n beneficia l’Administració general de l’Estat, pels ingressos per la captació\nd’impostos i la reducció del consum de la prestació d’atur, atès que l’entorn\ncuidador té més temps lliure i més oportunitats laborals; i també se’n beneficien\nles empreses proveïdores del servei, a causa del benefici econòmic resultant de\nl’activitat contractada amb l’Ajuntament.\nPer acabar, en el vídeo es comenta que en el context actual és molt important\nconèixer bé el valor real de les inversions socials i entendre que el seu benefici va\nmés enllà del cost inicial o dels beneficis directes dels serveis, i l’Ajuntament de\nBarcelona vol liderar aquest canvi de paradigma.\nLa Sra. Moraleda dóna la benvinguda a la presidenta i agraeix la feina feta i el\nbon savoir faire al Sr. Gomà al llarg d’aquests dos anys que ha fet de president\nd’aquesta comissió.\nTot seguit, agraeix la presentació d’aquesta mesura de govern, però indica que\nhauria volgut que expliquessin una mica a fons el resultat de l’aplicació d’aquest\nnou mètode. Assenyala que li sembla una metodologia interessant, que és cert que\nla despesa social és una inversió que sempre té retorn en termes de benefici\nsocial.\nEn aquest sentit, considera que és encertar apostar per les polítiques socials no\nassistencialistes, que és el cas de les quatre polítiques que s’han examinat amb\naquest nou mètode, de les quals s’ha evidenciat el seu retorn social.\n\n133\n\n\f134\n\nGASETA MUNICIPAL DE BARCELONA\n\nNÚM. 1\n\nD’altra banda, manifesta que voldria saber què passa amb altres polítiques de\nl’Ajuntament que no depenen d’aquesta àrea. Per exemple, pregunta quin és el\nretorn d’haver retallat totes les polítiques d’ocupació de Barcelona Activa, atès que\nsegurament el retorn serà negatiu, i afecta persones amb moltes dificultats; o\nquins altres programes s’examinaran amb aquest mètode, per poder avaluar\nl’impacte d’algunes decisions del govern municipal que considera que no són\nencertades, com la retallada de programes d’ocupació i altres retallades.\nLa Sra. Martín dóna la benvinguda a la presidenta i li desitja molts èxits i un bon\nfer, com també agraeix al Sr. Gomà la feina feta i la conducció d’aquesta comissió.\nA continuació, agraeix la presentació d’aquesta mesura de govern sobre el\nsistema SROI, que considera que és un instrument molt útil a l’hora de decidir\nquines polítiques cal prioritzar i veure quina política és realment la més efectiva, i,\nper tant, implementar aquells programes i serveis que tinguin un retorn més gran\nen la societat i reverteixin en un benefici més gran, atès que l’Administració ha de\nser la millor gestora d’aquests programes i d’aquests recursos.\nD’altra banda, opina que cal anar en compte que aquesta inversió que es fa per\nmesurar aquest retorn i per als cursos de formació no sigui tan gran que, al final,\nreverteixi en contra del retorn d’aquests serveis.\nEn aquest sentit, pregunta quin ha estat l’import econòmic de la utilització\nd’aquesta metodologia en cada un dels programes analitzats. I puntualitza que li\nhauria agradat que els donessin també les avaluacions del programes amb prou\ndetall per poder entendre en què es fonamenten els resultats de cada un d’aquests\nquatre estudis, o que les haguessin enviat juntament amb la documentació de la\nmesura de govern.\nPel que fa als resultats dels estudis, destaca que el que obté millor puntuació i\nmillor retorn social és el programa Radars, la qual cosa referma el que ja han\ndefensat altres vegades, és a dir, la necessitat que aquest programa arribi a tots\nels districtes i a tots els barris. Així mateix, informa que aquest matí en el plenari\nde la gent gran s’ha parlat d’aquest tema i s’ha dit que l’any vinent arribaria a tots\nels districtes, però no a tots els barris. Per tant, tenint en compte el resultat\nd’aquestes avaluacions, creu que és important accelerar els processos perquè\naquest programa arribi a tots els punts de la ciutat.\nTot seguit, indica que els resultats del Servei d’Assistència Domiciliària i del\nServei d’Assistent Personal, ambdós amb un important retorn, també fan palesa la\nnecessitat d’ampliar l’atenció en aquests dos serveis. Ara bé, comenta que li\nsorprèn el resultat del Programa d’inserció laboral a Parcs i Jardins per a persones\namb discapacitat, que per això demanava disposar de més informació sobre\naquests estudis.\nAixí mateix, valora positivament la formació d’aquestes trenta entitats socials\nperquè puguin aplicar aquesta metodologia.\nEn resum, manifesta que és una mesura de govern senzilla, massa simplificada i\nque es queda curta, que haurien preferit disposar de l’avaluació dels diferents\nprogrames per poder analitzar la metodologia emprada, veure quins han estat els\ngrups de referència consultats, quins indicadors, etc. També assenyala que no han\ndit quins altres programes s’analitzaran, si continuaran fent formació a les entitats,\no si a partir d’aquest moment s’inclourà l’SROI com a criteri a l’hora de seleccionar\nels proveïdors, com tampoc el pressupost que es destinarà a formació de les\nentitats o el pressupost per analitzar aquests projectes.\nEl Sr. Gomà, primer de tot, dóna les gràcies a tots i els comunica que ha estat\nun plaer compartir aquestes tardes d’aquesta comissió durant dos anys des de\nl’altra banda de la taula i que tots han contribuït que hagi estat fàcil i que, malgrat\nles lògiques discrepàncies, hagi predominat el respecte i les ganes d’arribar a\nacords, cosa que està segur que continuarà sent així i que la nova presidenta ho\nfarà molt bé, a la qual desitja sort i encerts.\nPel que fa a la mesura de govern presentada, comenta que parteix d’un primer\nelement, que és que l’SROI és un nou paradigma, amb el qual no acaba d’estar\nd’acord. Considera que sí que és un mètode, una eina, un instrument, però no és\nel paradigma, perquè allò que fonamenta la defensa col·lectiva d’un procés\nd’inversió social s’ha de situar al terreny dels valors, de la generació d’igualtat, de\ndignitat, d’economia personal, de solidaritat, de construcció de béns comuns, de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ndrets socials de ciutadania; això és el que fonamenta un procés d’inversió social i\nel que fa defensable aquesta inversió, invulnerable, davant de decisions\ndesmantelladores de la inversió social.\nA continuació, planteja que cal avaluar les polítiques perquè és important\npreguntar-se, de manera constant, com es pot millorar la capacitat de convertir en\nresultats percebuts col·lectivament tots els objectius definits democràticament; i\nque cal avaluar els processos, els resultats i els impactes. En aquest sentit,\nmanifesta que ja fa molts anys que els manuals d’avaluació de polítiques públiques\nhan definit i desenvolupat diverses metodologies d’avaluació, com, per exemple,\nl’SROI.\nAra bé, exposa que l’SROI té elements interessants de fortalesa, però té tres\nfebleses que cal tenir en compte. Primera, és excessivament tecnocràtic; hi ha\naltres mètodes d’avaluació dels impactes de les polítiques públiques més\npluralistes, més democràtics, en els quals l’expertesa vivencial dels subjectes de\nles intervencions pesen molt més que l’expertesa tècnica dels especialistes en\nSROI. Segona, és un mètode que confia excessivament en la capacitat de traduir\nen registres quantitatius una realitat cada vegada més complexa, més\ninterconnectada, més canviant. En aquest sentit, considera que, cada vegada més,\nmoltes realitats no es poden mesurar amb indicadors numèrics, i encara menys la\nrealitat social; a més, hi ha disponibles altres metodologies qualitatives que tenen\nmés elements de fortalesa que l’SROI. I tercera, que és un mètode molt\nreduccionista, atès que situa l’impacte en el terreny d’allò quantificable, perquè\nl’altra part de l’equació –la inversió– sempre és quantificable.\nEn resum, opina que, si es basa el criteri només en l’SROI i se situa en el\nterreny del paradigma, acaba sent relativament irrellevant, com una mica es fa\npalès en el que ha dit la tinent d’alcalde: «No, si el retorn ens hagués sortit\nnegatiu, també faríem els programes», la qual cosa relativitza molt aquest\ninstrument, tot i que pot ser útil.\nPer acabar, indica que la imatge que representa més clarament aquest error\nconceptual de partida és la que hi ha en un dels dibuixos de la mesura de govern\nen què al costat de valorar allò que és essencial hi ha diners.\nEl Sr. Miret, en primer lloc, informa que tota la metodologia i els resultats estan\na disposició de tots els membres de la comissió i que els ho faran arribar.\nDesprés, exposa que l’import econòmic és aproximadament d’uns deu mil euros\nper cada un dels treballs, però que en aquests moments no disposa de les dades\nexactes.\nPel que fa a la intervenció del Sr. Gomà, comenta que ha estat una intervenció\nbrillant sobre l’anàlisi de polítiques públiques, però que no entrarà ara en el debat\ntècnic de les diverses metodologies d’anàlisi de les intervencions públiques. Exposa\nque han utilitzat aquesta metodologia perquè té un element pedagògic que és molt\nimportant en aquests moments en què la inversió social, almenys a l’Ajuntament\nde Barcelona, creix de forma considerable; és a dir, dóna uns resultats\ncomprensibles per a tothom, potser molt simplistes, però visibles. Considera que\nés cert que el principal resultat de la inversió social són els valors, la cohesió\nsocial, però hi ha gent que no ho veu així i per això és tan important aquest\naspecte pedagògic i de poder quantificar també econòmicament el retorn de les\ninversions socials.\nRespecte a la pregunta sobre què faran a partir d’aquest moment, contesta que,\nde moment, s’aturen aquí i han de veure, també tenint en compte les reflexions\nque els han fet en aquesta comissió, si apliquen una altra metodologia. En aquest\nsentit, exposa que el que pretén l’Ajuntament és que, quan facin un concurs, les\nentitats també presentin el seu SROI, perquè això els ajudaria molt a avaluar les\npropostes, i per això han fet les jornades de formació.\nEl Sr. Miró explica que el vertader potencial d’aquest mètode és com a eina de\ngestió; és a dir, per poder ponderar i avaluar quins recursos donen quin retorn i,\nper tant, poder situar i prioritzar temes. Fa èmfasi que, més que avaluar impactes,\najuda a prendre decisions sobre la gestió interna d’un projecte.\nLa Sra. Moraleda, primer de tot, mostra la seva sorpresa pel fet que el govern\nmunicipal digui que no sap si aquest mètode, en què s’ha fet una inversió i una\nformació, continuarà endavant.\n\n135\n\n\f136\n\nGASETA MUNICIPAL DE BARCELONA\n\nNÚM. 1\n\nEn segon lloc, demana si només s’aplicarà a les polítiques d’aquesta àrea,\nperquè considera que es fa política social a moltes àrees de l’Ajuntament, i\npossiblement amb un retorn social molt més important que les que es fan des\nd’aquesta àrea, com, per exemple, les polítiques d’ocupació.\nI, finalment, demana si aquest mètode s’inclourà en els plecs de condicions com\nun valor afegit, si les entitats hauran de fer algun curs, si s’hauran d’acreditar,\netc.; és a dir, vol conèixer amb detall quina cabuda tindrà aquest mètode en la\ncontractació pública de l’Ajuntament, no només d’aquesta àrea.\nLa Sra. Martín comenta que aquest tema no s’acaba d’entendre si no es dóna\nmés informació, per això han demanat saber com funcionava el desenvolupament\nde l’estudi d’aquests programes. Li sembla que el Sr. Miret ha dit que tenien\npensat introduir-ho en els concursos com a clàusula, i li agradaria que li ho\nconfirmessin.\nEl Sr. Miret li respon que, en aquests moments, no, que és una de les opcions\nque hi ha quan l’SROI s’estén a l’àmbit general; és a dir, que la presentació de\nl’SROI permet avaluar quin és el retorn que donen les entitats que pretenen\nconcertar qualsevol tipus de servei.\nLa Sra. Martín insisteix a saber si es demanarà a les entitats que es presentin a\nconcursos la presentació de l’SROI.\nEl Sr. Gomà aclareix que en la seva anterior intervenció el que ha volgut dir és\nque la millor manera que l’SROI pugui ser una metodologia útil i una eina de\ndefensa de la inversió social és no fer-lo substitutiu de la deliberació dels valors i\nalhora tenir clar que aquesta metodologia, com totes, té elements de fortalesa i de\nfeblesa i que, per tant, cal relativitzar-la, coordinar-la amb altres metodologies.\nEn aquest sentit, exposa que si no se situa l’SROI en el centre i en el terreny\ndels models, si es fa debat d’idees i s’hi introdueixen altres metodologies,\naleshores l’SROI segurament pot aportar elements d’utilitat, en la línia que\ncomentava el Sr. Miret, a més també pot esdevenir una eina útil per enfortir\nprocessos d’inversió social en moments complicats.\nLa Sra. Fandos comparteix la intervenció del Sr. Gomà; per això ha dit que,\nencara que el resultat no fos positiu, continuarien fent aquests serveis. Indica que\nnomés és un element per defensar la inversió social, no és el centre ni l’element\nprincipal, per això no es farà en tots els serveis.\nA continuació, li comenta a la Sra. Moraleda que presenten aquests estudis aquí\nperquè volen saber l’opinió dels membres de la comissió, que valora les opinions\ndel Sr. Gomà, perquè és un expert en aquests temes. D’altra banda, manifesta que\nés lògic que comencin per analitzar els serveis de la seva àrea, que la idea és anar\nfent més estudis en altres àrees.\nPel que fa al comentari del Sr. Gomà sobre una imatge de la mesura de govern,\nadmet que té raó, que segurament la imatge pot donar una idea equivocada de\nquina és la base d’aquesta àrea.\nA la Sra. Martín li comunica que no tenen cap problema a mostrar-los tota la\ndocumentació, però que és molt àmplia i que, si la volen consultar, poden anar-hi;\nassenyala que hi ha uns resums que sí que els podrien fer arribar i així podrien\nveure d’on surt cada ítem, etc.\nEs dóna per tractada.\nc) Informes\nA la Comissió:\n2. Sobre la mesura \"Convivim esportivament\".\nLa Sra. Fandos exposa que ja es va fer la presentació d’aquesta mesura en el\nConsell de l’Esport Escolar i que, per tant, ja la coneixen, que la porta aquí perquè\nvoldria saber la seva opinió. Explica que aquesta mesura es va aprovar el 19 de\njuny i que avui fan una avaluació d’aquesta mesura «Convivim esportivament», de\nfoment de l’esport en edat escolar com a eina i interacció de convivència, de\ncohesió social i de proximitat en la població jove i adolescent.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEn aquest sentit, assenyala que, com ja també ho va dir l’altre dia el president\ndel Consell de l’Esport Escolar, és una mesura que, de moment, funciona bé i que,\na més, fa una segona funció, que és facilitar la formació dels joves perquè es\npuguin integrar al mercat laboral.\nPel que fa a la participació, indica que, en el període 2012-2013, s’ha finalitzat\namb 1.610 participants i que, si s’hi afegeix la fase de creixement, serien 2.576\nparticipants.\nQuant al balanç econòmic, informa que la previsió inicial era fer una inversió de\n318.000 euros per a 1.200 participants i que, finalment, la inversió ha estat de\n362.000 euros.\nA continuació, comenta els projectes nous que s’han iniciat aquest any: s’ha\ncreat una lliga esportiva de deu grups de criquet als barris; s’ha fet la borsa de\ntutors de joc; s’ha iniciat l’Esportics, un web on els participants reflexionen sobre\nles activitats i treballen noves metodologies; s’ha creat el club de bàsquet Meri\nNord Basquet Club de Nou Barris; s’ha iniciat el programa de responsabilitat\npersonal i social per consolidar una integració compromesa amb l’educació dels\nvalors, i també s’ha creat el Ciate, que ofereix nous escenaris d’ocupació\nrelacionats amb l’esport, entre d’altres actuacions.\nTot seguit, exposa les novetats per al curs 2013-2014: s’incrementen les hores\nd’alguns programes (vint-i-tres hores al programa «Aprenem esportivament» i\nvint-i-quatre hores a «Eines per a la convivència»); s’implementen activitats noves\nen altres zones; es creen lligues recreatives de futbol i d’hoquei; també trobades\nde primària i de secundària; es creen nous equips per competir en la competició\nregular del CEEB; s’incorporen observadors de qualitat que donen suport i\nseguiment a la docència de monitors; es reforça el programa de responsabilitat\nsocial i personal, i es posen en marxa cursos d’iniciació a tècnics esportius (quatre\ngrups de vint nois i noies).\nPel que fa al pressupost per al 2013-2014, es passa a 462.000 euros, cosa que\nsignifica un increment del 21%.\nPer acabar, fa palès que és una mesura que funciona bé, que els agents\nimplicats valoren positivament, que es continuarà fent i que espera que cada\nvegada hi pugui haver més grups i més hores i que, finalment, pugui arribar a tots\nels barris.\nEl Sr. Escudé agraeix la feina com a president al Sr. Gomà i li desitja sort a la\nnova presidenta.\nTot seguit, felicita la feina feta en el desenvolupament d’aquesta mesura.\nD’altra banda, planteja el dubte de si val la pena que el pla «Aprenem\nesportivament» estigui separat del pla «Barcelona esport en edat escolar», atès\nque no hi troba diferències substancials. Considera que podrien anar en un sol\npaquet i deixar només separat el pla «Eines per a la convivència», que entén que\ntracta el tema de l’esport des d’una vessant diferent, la de la convivència.\nQuant a les subvencions directes a clubs i entitats esportives, voldria conèixer,\nsi és possible, el detall de les subvencions rebudes per cada entitat. D’altra banda,\npregunta, pel que fa a l’equip del Besòs –el seu barri–, què vol dir que s’hi\nafegeixen més hores, la quantia destinada i en què es materialitza aquesta\nquantia. Així mateix, no entén com pot ser que el barri de Gràcia tingui més\nusuaris d’aquesta mesura que els barris de Sant Martí, Nou Barris o Sant Andreu,\nsi és que ha entès bé les diapositives.\nPer acabar, demana com s’ha gestionat el tema econòmic, si s’han establert\nbeques, i si han estudiat el tema que a la comissió de seguiment s’incorporés\nalguna persona relacionada amb el col·lectiu de persones amb problemes de\nmobilitat, que ja va proposar quan es va presentar la mesura.\nLa Sra. Pajares agraeix la presentació de l’informe a la tinent d’alcalde. Comenta\nque han revisat l’informe i que constaten que s’estan assolint els objectius fixats\ntant pel que fa a potenciar la cohesió social i crear un clima de convivència a\ntravés de l’esport com a oferir un oci alternatiu i ajudar a integrar habilitats\nprelaborals.\nD’altra banda, constata que els districtes de les Corts i Sarrià - Sant Gervasi no\nestan inclosos en aquesta mesura i demana si s’ha previst incloure’ls en aquest\nsegon any d’aplicació de la mesura.\n\n137\n\n\f138\n\nGASETA MUNICIPAL DE BARCELONA\n\nNÚM. 1\n\nAixí mateix, pregunta si s’han plantejat col·laborar amb les federacions\nesportives catalanes.\nFinalment, agraeix la implicació de la Fundació per l’Esport i l’Educació a\nBarcelona i de l’Agència de Salut Pública de Barcelona per assolir aquests\nobjectius, i encoratja el govern municipal a donar continuïtat a aquesta mesura.\nEl Sr. Gomà agraeix la presentació a la Sra. Fandos i felicita el govern pel\ncontingut d’aquest informe. Manifesta que ja en la presentació de la mesura van\ncoincidir que era una bona mesura i que la lectura d’aquest document fa palès que\ntambé ha estat un bon procés de posada en pràctica d’aquesta mesura; és a dir,\nha estat una política ben implementada.\nPel que fa a les línies de futur, coincideix amb l’aposta per enfortir-la, fer més\ngrups, més hores i sobretot l’extensió territorial.\nPer acabar, encoratja el govern municipal a continuar tirant endavant aquest\nprograma i a enfortir l’aposta, des del punt de vista dels valors, dels col·lectius i\ndels territoris.\nEl Sr. Laporta, primer de tot, felicita la Sra. Sanz en aquesta nova funció, que\nestà segur que farà molt bé i que serà justa; també agraeix al Sr. Gomà la feina\nque ha fet com a president, que sempre ha estat respectuós amb tothom i ha\nseguit uns criteris d’equanimitat quant a les intervencions.\nA continuació, agraeix al govern la presentació de l’informe i els felicita per\naquest «Convivim esportivament», perquè és una manera de construir la ciutat a\ntravés de l’esport. Considera que l’esport és una eina de transmissió de valors que\nté una triple dimensió: com a motor de canvi a nivell individual, atès que la\npràctica de l’esport permet gaudir de més benestar personal i millor qualitat de\nvida; com a motor de canvi social, perquè permet aprofundir en la cohesió social i\nincorporar els nous catalans a l’exercici d’una ciutadania més plena, i com a motor\ndel teixit cívic i associatiu.\nEn aquest sentit, considera que aquest programa recull aquesta triple dimensió,\nque tindrà un llarg recorregut i que servirà per prevenir situacions d’exclusió social\nentre els infants i els joves.\nTot seguit, celebra l’esforç per multiplicar l’oferta i els escenaris de pràctica\nesportiva. Comenta que l’enquesta de satisfacció fa palès que la feina es fa\ncorrectament i ratifica la potencialitat esportiva de Barcelona.\nD’altra banda, indica que, pel que dedueix de l’informe, aquest programa ajuda\nque la pràctica esportiva s’estengui entre la ciutadania i superi les fronteres\ngeneracionals, a més millora la pràctica esportiva escolar i facilita que els joves\ncontinuïn vinculats a l’esport un cop han deixat l’etapa educativa, així com que els\nrecursos econòmics es destinaran a la promoció esportiva de base, escolar i\nespontània.\nPer acabar, entén que és una mesura que col·labora amb la voluntat de\nBarcelona de ser un referent europeu d’integració en projectes esportius\ncol·lectius, tenint en compte les persones que tenen algun tipus de discapacitat o\ndisfunció.\nLa Sra. Fandos agraeix a tothom les intervencions. Al Sr. Escudé li aclareix les\ndiferències entre els dos programes que comentava: un es fa en horari escolar i el\nfa el mateix professor d’educació física i l’altre es duu a terme fora de l’horari\nescolar, i recull tota l’oferta esportiva que hi ha a la ciutat.\nQuant als districtes de les Corts i Sarrià - Sant Gervasi, comenta que no s’ha fet\nperquè són barris que tenen una oferta molt important d’esport després de l’horari\nescolar, a més, en el cas de les Corts, també perquè hi ha menys població, però\nque a poc a poc s’arribarà a tot arreu.\nPel que fa al fet que a Gràcia hi hagi més oferta, que és el seu barri, comenta\nque no se n’havia adonat i que no en sap el motiu, que ho mirarà i li ho farà\narribar. I, amb relació a les subvencions, indica que s’assignen pel criteri habitual\nde subvencions i que ja els ho lliurarà. Tot seguit, assenyala que de memòria\ntampoc pot contestar les preguntes sobre el Besòs i Sant Martí, que també\ns’informarà i els farà arribar la informació.\nPer acabar, opina que és una mesura que les persones i les entitats participants\nvaloren positivament i que cal continuar en aquesta línia.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Escudé agraeix l’aclariment a la Sra. Fandos i li comenta que ell es referia\nsobretot a la part de l’horari no lectiu dels programes, que li sembla que en un\npunt poden arribar fins i tot a encavalcar-se. Tot seguit, indica que no ha parlat de\nGràcia perquè la Sra. Fandos sigui la regidora d’aquest districte, sinó perquè, en la\nfase de creixement, Gràcia és la que creix més, després de Sants i de Ciutat Vella.\nEn aquest sentit, opina que Sant Martí creix poc potser perquè el regidor no colla\ncom hauria de collar.\nD’altra banda, felicita per la feina que fan l’IBE i el Consell Escolar.\nI pel que fa a les beques, insisteix de saber si finalment s’ha articulat un sistema\nde beques per poder ajudar els nens i nenes la família dels quals no poden pagar\nla quota dels clubs o entitats esportives.\nLa Sra. Fandos contesta al Sr. Escudé, quant al tema de les beques, que no té\ntota la informació, però que està segura que no hi ha cap nen o nena que deixi de\nfer aquest programa perquè no el pugui pagar; que les subvencions a les entitats\nsón precisament per això, però desconeix com s’articula dins de l’entitat, el que té\nclar és que no hi ha beques directes des del programa.\nPel que fa al tema dels districtes, comenta que no té res a veure amb l’esforç\nque faci el regidor, sinó que depèn del club, de l’entitat que després continua o no\nl’activitat.\nEs dóna per tractat.\nd) Compareixences Govern municipal\nDel Grup Municipal PSC:\n3. Que comparegui el/la responsable municipal de l’Institut Municipal de\nPersones amb Discapacitat de Barcelona per tal que expliqui l’informe que ha fet\nl’IMD al respecte de l’ordenança de terrasses en tot allò que fa referència a\nl’ocupació de l’espai públic i les seves conseqüències cap a les persones amb\nmobilitat reduïda o discapacitat visual. Sol·licitem còpia per escrit de la\ncompareixença.\nLa Sra. Díaz, abans de res, dóna la benvinguda a la presidenta i agraeix al Sr.\nGomà la feina feta.\nA continuació, exposa que el govern de la ciutat està tramitant el projecte de\nl’ordenança de terrasses i que, atès que considera que afecta directament les\npersones amb mobilitat reduïda i les persones amb discapacitat visual, el seu grup\nva demanar en la Comissió d’Hàbitat Urbà que abans de l’aprovació inicial d’aquest\nprojectes se sol·licités un informe respecte a això a l’Institut Municipal de Persones\namb Discapacitat, a la qual cosa el tinent d’alcalde Vives es va comprometre. Ara\nbé, en l’expedient per a l’aprovació d’aquesta ordenança han constatat que no\napareix aquest informe, i és per això que sol·liciten aquesta compareixença i que\nalguna persona responsables de l’IMD faci un informe per escrit sobre aquesta\nordenança.\nLa Sra. Rognoni s’afegeix a les felicitacions i agraïments dels membres de la\ncomissió, pel que fa a la nova presidenta i l’antic president.\nA continuació, explica que als estatuts de l’IMD no hi ha cap precepte relatiu a la\npossibilitat de fer informes, ni preceptius ni vinculants. Però fa palès que cal\naconseguir que tots els criteris d’accessibilitat siguin transversals i inspirin totes les\npolítiques en general, a més que es treballi per una accessibilitat universal que\nafecti tota la població, no només persones amb alguna discapacitat, sinó també\ngent gran, mares amb cotxets, etc.\nEn aquest sentit, indica que el que fa l’IMD és difondre aquests criteris,\ncooperar, col·laborar i formar en matèria d’accessibilitat altres àrees municipals. A\nmés, informa que hi ha un grup de treball per a la millora de l’accessibilitat –el\nGTMA–, del qual forma part el subgrup «Reps», que sí que intervé en projectes\nconcrets, singulars, sobre l’espai públic.\nEl Sr. Lamiel reitera que des de l’IMD no és habitual fer aquesta mena\nd’informes, que el que sí que fan és col·laborar i coordinar-se amb les àrees les\nactuacions de les quals poden afectar l’accessibilitat. Per exemple, explica que en\n\n139\n\n\f140\n\nGASETA MUNICIPAL DE BARCELONA\n\nNÚM. 1\n\nesports i en cultura tenen unes línies d’acció molt concretes, que el que fan és\nformar o buscar la contrapart perquè des de l’inici del projecte es tingui en compte\ntot el tema de l’accessibilitat.\nD’altra banda, informa que existeix la figura del responsable de projecte singular\n(el que en argot es coneix com el «Reps»), que és una persona que de qualsevol\nprojecte singular d’acció sobre la via pública elabora un informe i es posiciona\nrespecte de les matèries d’accessibilitat. En aquest sentit, comunica que aquesta\npersona és de l’àmbit de mobilitat, el Sr. Fèlix Arnau, i que l’IMD l’ha incorporat al\ngrup de treball com a secretari tècnic. Aquest responsable avalua la matèria\nd’accessibilitat en algunes edificacions i algunes altres actuacions, però sobretot\ns’encarrega d’avaluar el que són projectes singulars de la via pública.\nEn resum, insisteix que sí que existeix un avaluador, que fa aquest tipus\nd’informes i que està vinculat a l’IMD.\nPel que fa a l’actuació concreta de l’IMD respecte a la nova ordenança de\nterrasses, exposa que han fet tres tipus d’accions molt precises: primer, informar\nles entitats de seguida perquè coneguessin de primera mà la informació sobre\naquesta nova ordenança; segon, fins a la setmana passada, vetllar pel compliment\nde la normativa, i tercer, una acció continuada fins a la data al matí, fer el\nseguiment de les al·legacions que puguin haver formulat les entitats de persones\namb discapacitat a aquesta ordenança.\nA continuació, detalla aquestes accions concretes. Pel que fa al primer punt –\ninformar les entitats–, assenyala que s’han fet dues reunions –una al juliol i l’altra\nal setembre–, conjuntament amb Hàbitat Urbà, perquè les entitats exposessin les\nseves observacions i al·legacions a aquesta ordenança de terrasses. Indica que es\nva fer una crida general al conjunt d’àmbits de persones amb discapacitat i que a\nles reunions hi van assistir representants de les persones amb discapacitat visual i\nde les persones amb algun tipus de discapacitat física. En la reunió del mes de\nsetembre, algunes entitats ja van expressar molt clarament que havien presentat\nal·legacions i, per tant, es van poder debatre molt directament amb l’equip\nd’Hàbitat Urbà, el mateix gerent i amb els tècnics que treballen aquesta\nordenança.\nQuant al segon punt –compliment de la normativa–, indica que han treballat\namb els serveis jurídics municipals un conflicte que hi havia entre normatives i que\nels han insistit que s’aclarís quin seria el marc normatiu que s’havia d’imposar de\ncara a aquesta ordenança, atès que hi havia un debat entre el Codi d’accessibilitat\nde Catalunya, que estableix que hi ha d’haver un volum accessible adossat a\nfaçana dels edificis de dos metres d’alçada per 0,90 d’amplada, i una ordre\nministerial que desplega un manual, que parla de 1,80 d’amplada de pas i d’entorn\nconstruït i d’entorn no construït.\nI respecte del tercer punt –seguiment de les al·legacions presentades–, exposa\nque n’han fet un seguiment exhaustiu, acurat i personalitzat, i que Hàbitat Urbà\ns’ha compromès a fer conjuntament aquest seguiment, que hi ha prevista una\nreunió amb ells per acabar d’avaluar i considerar totes les al·legacions presentades\nper part del col·lectiu de persones amb discapacitat.\nLa Sra. Díaz manifesta la seva sorpresa perquè no hi hagi un informe. Remarca\nque l’IMD, fundat l’any 1980, fa trenta-tres anys que treballa colze a colze amb les\nentitats i els governs progressistes d’aquesta ciutat per defensar els drets de les\npersones amb discapacitat, i la mobilitat i l’espai públic, i que ha estat capdavanter\na tot el món –no només a Espanya i Europa– en aquest àmbit, que Barcelona té\nuna ordenança que es va treballar conjuntament amb les entitats del Consell\nRector, amb les comissions de participació, durant molt de temps, a la qual l’IMD i\nles entitats aportaven la seva experiència sobre quines limitacions i quins\nproblemes tenen a la via pública, i això s’intentava coordinar amb el gaudi de\nl’espai públic de tota la ciutadania, també dels establiments, dels negocis i dels\ntemps d’oci.\nEn aquest sentit, assenyala que aquesta ordenança es carrega aquest model\nd’espai públic, que ara hi haurà voreres de 2,30 metres d’amplada on hi haurà una\nterrassa i persones assegudes que hauran de conviure amb persones amb cadires\nde rodes o persones invidents. I mostra la seva indignació perquè, davant d’això,\nl’IMD no pugui fer un informe i no defensi els interessos de les 132.000 persones\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nd’aquesta ciutat que tenen alguna discapacitat. Insisteix que es retallen drets que\nja s’havien conquerit.\nD’altra banda, comenta que el dia 3 de desembre és el Dia Internacional de la\nDiscapacitat, que estava contenta perquè el Sr. Lamiel l’acabava d’informar que\ns’adhereixen a la Xarxa de ciutats accessibles, però després d’aquesta ordenança\npregunta què els diran als membres d’aquesta xarxa, que han canviat la normativa\ni que en voreres de 2,30 hi haurà una terrassa, però que serà accessible. Remarca\nque això no es considera accessible en l’àmbit espanyol, que hi ha una guia de\nrecomanacions, que va presentar aquest estiu a Madrid la Fundació ONCE amb la\nFederació de Municipis, per fer de l’espai públic un espai accessible, inclusiu i que\ndefensi el gaudi de les persones, però en cap moment considera, aquesta guia, que\nen 2,30 metres hi pugui haver una terrassa i que també sigui accessible.\nPer acabar, retreu que diguin que no tenen cap persona o que no tenen les\ncompetències per fer un informe; i demana, llavors, qui ha anat al Parlament a\npresentar les al·legacions a la nova Llei d’accessibilitat com a Ajuntament, perquè\na més creu que l’Ajuntament forma part de la Comissió d’Accessibilitat del\nDepartament de Benestar Social.\nLa Sra. Martín mostra la seva sorpresa per com s’ha plantejat l’explicació en\naquest tema de la compareixença i de l’informe. Recorda que ja fa temps que el\nseu grup insisteix en la necessitat d’aprovar el Pla municipal d’accessibilitat, atès\nque l’actual va caducar l’any 2005, i considera que potser en els treballs d’aquest\npla i del nou Codi d’accessibilitat del Parlament de Catalunya s’hauria pogut fer un\ninforme que aclarís com s’havia de tractar aquest tema en l’àmbit de les\nordenances de terrasses.\nA continuació, manifesta que el seu grup sempre ha estat molt rigorós en el\ntema de l’accessibilitat i que ja van comunicar al govern municipal que no\naprovarien cap normativa definitiva que dificultés l’accés a les persones amb\ndiscapacitat. De fet, indica que ja van presentar al·legacions al document\nd’aquesta ordenança i que la primera al·legació demanava l’elaboració d’aquest\ninforme tècnic per part de l’IMD.\nFinalment, assenyala que és molt important que en aquesta ordenança de\nterrasses quedin ben establertes les condicions d’accessibilitat.\nEl Sr. Gomà manifesta que comparteix tots els elements de decepció i\nd’indignació expressats per la Sra. Díaz en la seva intervenció. Comenta que\naquest matí, en la Comissió de Qualitat, s’ha tingut un debat semblant en relació\namb l’accessibilitat dels centres educatius de la ciutat i es deia que Barcelona és\nuna ciutat que havia fet una aposta històrica per l’accessibilitat, que en l’actualitat\ns’havia aconseguit un espai públic accessible gairebé al cent per cent, que s’havia\navançat molt en serveis i en infraestructures, però que encara hi havia\nassignatures pendents i que en els entorns més privats de quotidianitat hi havia\nmolta feina a fer. Assenyala que ara, amb aquesta ordenança de terrasses, tot això\nqueda en bona part vulnerat, cosa que és element de gran preocupació.\nD’altra banda, recorda que en el mandat passat es va treballar molt amb les\nentitats de persones amb discapacitat en el programa «Via lliure a l’accessibilitat»,\nperquè hi havia la preocupació per alguns elements de mobiliari urbà vinculats a\nl’activitat econòmica privada en l’espai públic que podien generar obstacles o\ndificultar la plena autonomia personal a persones amb discapacitat.\nConsidera que aquesta ordenança tal com està ara significa una marxa enrere,\nque és políticament i èticament inacceptable en aquests moments a Barcelona,\nperquè desequilibra la relació entre activitat econòmica i ús ciutadà de l’espai\npúblic i, en aquest desequilibri, l’accessibilitat universal queda molt tocada. En\naquest sentit, exposa que fins ara la línia de façana era intocable, que havia\nd’estar neta, perquè per a les persones amb discapacitat visual és un element que\nels garanteix l’autonomia personal quant a mobilitat; i ara aquesta ordenança de\nterrasses dóna via lliure al mòdul reduït en línia de façana, cadires i taules, i deixa\nde banda l’accessibilitat. Opina que és inconcebible, difícil de creure.\nEn resum, assenyala que sempre s’havia dit que els criteris de l’accessibilitat\nuniversal s’havien d’incorporar en qualsevol normativa municipal des del minut\nzero i ara s’ha de lluitar contra una proposta que tira per terra criteris\nd’accessibilitat.\n\n141\n\n\f142\n\nGASETA MUNICIPAL DE BARCELONA\n\nNÚM. 1\n\nPer acabar, manifesta que el govern és minoria i que, per tant, no pot aprovar\naquesta ordenança sense el suport d’un altre grup. Indica que el seu grup no els el\ndonarà i que espera que els altres grups, tampoc, que d’alguna manera depèn del\nPP, per exemple, que aquesta ordenança tiri endavant o no. Per tant, si cap grup\nels dóna suport no podran aprovar aquesta ordenança, perquè no tenen la majoria.\nEl Sr. Laporta manifesta que des del primer moment el seu grup ha mostrat la\npreocupació per aquesta nova ordenança i que hi ha presentat vint-i-sis\nal·legacions, perquè consideren que existeix el risc que aquesta ordenança porti a\ntenir més de deu mil terrasses a la ciutat, la qual cosa devaluaria l’espai públic.\nD’altra banda, exposa que tenen informació que les entitats també han presentat\nmultitud d’al·legacions en la línia que expressava la regidora Díaz. Tot seguit,\nremarca que cal saber si aquesta ordenança s’adapta a la normativa vigent a\nCatalunya en matèria d’accessibilitat, si s’adapta a tot el que fa referència a\nl’amplada de les voreres, la seva ocupació, etc.\nFinalment, indica que, més enllà del debat en termes econòmics i d’imatge de\nciutat, el govern ha de ser sensible perquè la nova ordenança no afecti el dia a dia\nde les persones amb mobilitat reduïda i amb discapacitat visual. I recorda que\nsempre es diu que Barcelona és la ciutat de les persones i que cal tenir-ho en\ncompte.\nLa Sra. Rognoni, primer de tot, indica que tots els intervinents parlen com si la\nnormativa ja hagués sortit i encara s’està treballant en aquesta normativa.\nA continuació, exposa que, com a IMD, no han fet un informe, però sí que han\nfet accions concretes: han tingut sessions de debat amb Hàbitat Urbà, a més de les\nseves reunions prèvies, durant i posteriors; estan seguint totes les al·legacions, les\nseves aportacions; han fet gestions amb la secretaria, etc. En aquest sentit, indica\nque encara s’està treballant, per exemple, en la normativa de vetlladors i\nd’amplada de les voreres, que són els dos punts fonamentals.\nLa Sra. Díaz li demana a la Sra. Martín, de la qual mai ha dubtat de la seva\ncol·laboració en matèria d’accessibilitat, que revisin el punt que estableix que les\npersones assegudes a les terrasses es comptabilitzen com a 0,25, cosa que fa que\nno siguin lavabos accessibles els dels bars i l’hostaleria (es necessitarien 204\npersones assegudes a la terrassa perquè fossin accessibles), punt que ha estat\nsuggerit pel seu partit.\nTot seguit, a la Sra. Rognoni, com a presidenta de l’IMD, de la qual tampoc\ndubta de la seva sensibilitat envers el col·lectiu de persones amb discapacitat, li\ndemana que lideri que a les terrasses l’amplada mínima de la vorera sigui de tres\nmetres i mig, que és el que demanen moltes entitats en aquestes reunions que\ns’han fet.\nEn aquest sentit, manifesta que, en no haver-hi un informe on es pronunciï\nl’IMD, no queda ratificada la seva voluntat, però considera que no cal que ho\nestableixin els estatuts, que la Sra. Rognoni està prou qualificada i té prou\nsensibilitat per fer aquest informe com a presidenta de l’IMD.\nLa Sra. Martín indica que no està totalment d’acord amb el que ha dit el Sr.\nGomà, perquè, per la via que ell diu, no es podria aprovar cap normativa ni fer cap\nedifici si no hi hagués un informe. Considera que per aprovar-lo el que és\nabsolutament imprescindible és que el govern arribi a un acord amb el sector de la\ndiscapacitat, que, d’entrada, no estan en contra de la normativa globalment. Ara\nbé, cal que es tractin totes les al·legacions, que es debatin amb el sector i que\ns’arribi a un acord, i llavors es veurà si es pot tirar endavant aquesta normativa.\nEl Sr. Gomà manifesta que no es tracta d’un projecte eteri, que l’Ajuntament ja\nha aprovat inicialment, amb els vots de CiU i del PP, aquesta ordenança de\nterrasses i vetlladors que tira enrere la feina de molts anys en matèria\nd’accessibilitat universal.\nTot seguit, assenyala que comparteix el criteri que acaba d’exposar la Sra.\nMartín: res sense l’acord del sector, i l’aprovació inicial s’ha votat sense l’acord del\nsector. Per tant, considera que aquesta rectificació del PP ha de ser clara, nítida i\ncontundent. Insisteix que la postura que ha fet palesa en aquesta sessió la Sra.\nMartín és incoherent amb les pràctiques del PP fins ara, però desitja que a partir\nd’aquest moment l’acompliment de la normativa d’accessibilitat, la coherència\nestricta amb el model Barcelona d’accessibilitat i l’acord ple amb el sector siguin\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncondicions absolutament indispensables perquè aquesta ordenança pugui arribar a\nexistir, cosa que està en mans del PP.\nEl Sr. Laporta agraeix les intervencions a la Sra. Rognoni i al Sr. Lamiel i els\ndemana que tinguin en consideració les peticions de la regidora Díaz, les quals\ncomparteix. Alhora, demana al PP que les seves actuacions siguin coherents amb\nel que exposen, atès que el que exposen està en una línia que podrien compartir,\nperò a l’hora de votar ho fan en sentit contrari al que han exposat.\nEs dóna per tractada.\nDel Grup Municipal ICV-EUiA:\n4. Que comparegui el responsable polític del govern municipal perquè expliqui el\nnou model del Servei d’Atenció a Immigrants, Estrangers i Refugiats presentat als\nmitjans de comunicació.\nEl Sr. Gomà exposa que l’altre dia van saber, a través dels mitjans de\ncomunicació, que el Govern havia introduït una reforma en el SAIER que, d’alguna\nmanera, alterava el model de servei, i considera que és important que aquesta\nmodificació es pugui explicar i es pugui debatre en aquesta comissió.\nEl Sr. Esteve se suma a la benvinguda a la presidenta i a l’agraïment a la tasca\ndesenvolupada pel Sr. Gomà.\nTot seguit exposa que a Barcelona hi ha molta mobilitat de les persones: moltes\narriben, se’n van, tornen, inicien noves migracions, i amb aquesta mobilitat urbana\ncomplexa i amb múltiples direccions és important millorar tots els canals\nd’informació per tal que qui migri pugui conèixer també els seus drets i les xarxes\nsocials més sòlides que poden facilitar-li la seva arribada al nou destí, com també\nles opcions de retorn, entenent que la mobilitat urbana en qualsevol de les seves\nvessants ha de ser una oportunitat.\nEn aquest sentit, explica que, a partir del proper mes de desembre, el SAIER,\ntot i que manté les sigles, passa a denominar-se Servei d’Atenció a Immigrants,\nEmigrants i Persones Refugiades; és a dir, se substitueix «estrangers» per\n«emigrants». Amb això es vol donar resposta als fluxos migratoris i convertir el\nSAIER en un centre especialitzat en mobilitat internacional adreçat al conjunt de la\nciutadania de Barcelona, ja que inclou les diverses formes de mobilitat humana i, a\npartir del desembre, inclourà informació sobre emigració i sobre les diferents\nopcions de retorn voluntari. Matisa que es pretén donar una informació\neminentment pràctica a les persones que ja han pres la decisió d’emigrar, que en\ncap cas s’oferirà cap bossa de treball a l’estranger ni es fomentarà aquesta\nemigració; que els tipus d’informació que s’oferirà serà, per exemple, com obtenir\nassistència sanitària al país de destinació, informació sobre els drets laborals i\nsocials, sobre l’exportació de les prestacions o el subsidi de desocupació d’un país\neuropeu a un altre, sobre el permís de llarga durada a la Unió Europea o com\nhomologar una titulació acadèmica catalana al país de destinació.\nD’altra banda, explica que també s’oferirà un nou servei d’informació sobre\nretorn voluntari per a totes aquelles persones que vulguin tornar voluntàriament al\nseu país d’origen, com també la possibilitat d’acollir-se a diferents programes, o\nderivació a entitats i organismes gestors, a altres serveis de la ciutat vinculats amb\naquest tema i informació sobre altres serveis si la persona no té els requisits que\ncomporta un programa de retorn voluntari.\nI comenta que, a més a més, el SAIER continuarà oferint els mateixos serveis\nque oferia fins ara a les persones immigrades i sol·licitants de refugi.\nEl Sr. Gomà agraeix les explicacions al Sr. Esteve. Tot seguit manifesta que\nhaurà de fer una intervenció general, sense entrar en detall, perquè no té\ninformació més detallada, més documentada sobre aquests canvis, que només pot\ndonar la seva opinió sobre el com i sobre el què.\nD’altra banda, quant al com, indica que li sap molt greu haver-se assabentat\nd’això a través dels mitjans de comunicació, atès que considera que un element\nidentificatiu de les polítiques vinculades a les migracions en aquesta ciutat era que\nes construïen per mitjà del diàleg entre els grups polítics. I fa palès que esperava\n\n143\n\n\f144\n\nGASETA MUNICIPAL DE BARCELONA\n\nNÚM. 1\n\nque en aquesta sessió haurien portat un informe i així els grups polítics podrien\nconèixer les modificacions i debatre-les.\nEn aquest sentit, expressa la seva decepció i una certa denúncia del trencament\nd’una manera de fer en les polítiques de migració.\nPel que fa al què, assenyala que ja havien compartit amb el Sr. Esteve i amb la\nresta de forces polítiques, al Pla de treball d’immigració, la necessitat de redefinir\nel SAIER, atès el canvi de context que s’ha produït en aquests darrers anys a la\nciutat, que calia fer un gir en el SAIER des del model de l’acollida i dotar-lo dels\ninstruments necessaris per poder atendre persones que havien fet el procés\nd’acollida, però que no l’havien culminat i que ara es trobaven en situació d’atur,\nde precarietat, etc., és a dir, que hi havia molts elements per redefinir el SAIER\nsense introduir aquest element que s’ha introduït ara.\nAra bé, comenta que no té una opinió tancada sobre aquests nous elements,\nperquè necessitaria conèixer en detall la reflexió del document que ha portat a\naixò. Tanmateix, manifesta que hi ha algunes coses que li generen una certa\ninquietud, perquè considera que es parla de dues coses qualitativament diferents\nquan es parla del retorn de persones que van arribar aquí i quan es parla\nd’emigració de persones autòctones. Considera que seria una equivocació donar un\nmissatge d’incentivació del retorn o de les migracions; ja sap que la posició del\ngovern és que no ha d’existir aquest missatge.\nEn aquest sentit, demana si el conjunt de polítiques, de suports, de programes\nque l’Ajuntament de Barcelona ha de tenir amb relació al suport als nous fenòmens\nd’emigració s’han de situar sota el paraigua del SAIER, i que la resposta pot ser\n«sí» o pot ser parcialment «sí» (alguns elements sí, d’altres no); o pot ser «no»,\nque els hem de situar en un altre paraigua i el SAIER cal redefinir-lo en una\ndirecció molt més vinculada a la convivència i a donar resposta als processos de\nprecarització d’acollides no culminades.\nLa Sra. Moraleda recorda que el SAIER va ser pioner, en l’àmbit de l’Estat\nespanyol, a integrar en un mateix servei per als nous ciutadans que arribaven a la\nciutat temes jurídics, laborals, lingüístics i molts altres temes que tenen a veure\namb la seva incorporació a una nova societat.\nA continuació, indica que, tal com ha explicat el Sr. Gomà, avui dia la realitat no\nés la mateixa que fa catorze anys, quan es va crear el SAIER: la taxa d’arribada\nd’immigració s’ha reduït a la meitat i molts joves de la ciutat marxen cap a altres\npaïsos a causa de la manca de feina.\nEn aquest sentit, considera que és una notícia positiva que el SAIER s’adapti als\nnous temps i afegeixi nous serveis als que ja existien. Ara bé, assenyala que\ntampoc els ha agradat haver-se d’assabentar d’aquests canvis pels mitjans de\ncomunicació.\nTot seguit, manifesta que ja s’havia parlat de la necessitat de modificar el servei\nen aquesta direcció, també expressada per les entitats que treballen al SAIER.\nTanmateix, remarca que si bé la introducció d’aquests dos nous serveis ha de\nservir per guanyar en qualitat, cal garantir que això no vagi en detriment dels\nserveis que ja prestava el SAIER i que, per tant, cal dotar el SAIER dels recursos\nnecessaris per mantenir el nivell de qualitat que ha tingut fins la data.\nD’altra banda, exposa que, tot i el descens de la immigració respecte de fa uns\nanys, Barcelona encara atrau molta gent i que el nombre de residents estrangers\nes manté estable al voltant del 17%, que és molt alt i que aquesta població no pot\nquedar desatesa.\nEn aquest sentit, demana conèixer dades sobre els indicadors que confirmin la\nnecessitat d’introduir aquests dos nous serveis al SAIER, per exemple, el nombre\nde consultes al SAIER sobre retorn voluntari i per anar a treballar a un altre país, o\nmés concreció sobre el treball que s’ha fet amb les entitats que gestionen el SAIER\nper arribar a aquesta conclusió, quines entitats hi ha participat, quines necessitats\ns’han detectat, quantes demandes sobre mobilitat internacional s’han fet als punts\nd’informació juvenil que gestionen aquests temes, o el nombre de persones que\ns’han acollit als programes de retorn voluntari. En aquest sentit, recorda que al\nPrograma de retorn voluntari amb èxit al Senegal, impulsat pel govern, els van\ncomunicar que s’hi havien acollit onze persones durant els anys 2012 i 2013.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nPer acabar, demana saber la quantitat de recursos –humans, econòmics,\nmaterials– que tenen previst afegir als actuals per posar en marxa aquests dos\nnous serveis, quina formació s’ha fet als tècnics que hi treballen, si es preveu\naugmentar la dotació pressupostària del SAIER, com es farà la difusió d’aquests\nserveis, si s’ha previst treballar de manera coordinada amb els punts d’informació\njuvenil, o de quins recursos disposa l’Ajuntament per portar a terme programes de\nretorn voluntari.\nLa Sra. Pajares manifesta que aquest canvi ja es recollia al Pla de treball\nd’immigració que es va aprovar el juliol del 2012, sense el suport del seu partit; un\ncanvi que es produeix amb un any i mig de retard.\nExposa que, per exemple, l’any 2005 s’adreçaven al SAIER 24.123 persones i el\n2012, 10.317 persones, i que aquesta disminució palesa la necessitat d’adaptar\naquest servei a les noves situacions.\nA continuació, considera, com els altres grups, que normalment el govern\nsempre els reuneix per parlar d’immigració i que en aquest cas no ha estat així.\nPer tant, indica que té moltíssimes preguntes i que si no les poden contestar totes\nara, potser seria interessant reunir-se i debatre-les.\nPer exemple, voldria conèixer el perfil de les persones, les nacionalitats i els\ntipus de consultes que ara es fan al SAIER; si per als nous serveis es requeriran\nnous recursos personals; quina dotació s’hi destinarà per al 2014. Així mateix,\ndemana saber –un aspecte que no es recollia a la nota de premsa– si hi haurà\ncol·laboració amb altres països, i amb quins, per fer més fàcils els tràmits i\nl’adaptació i integració de les persones que volen emigrar, o el paper del SAIER pel\nque fa al retorn voluntari, el nombre de persones que han participat en aquest\nprograma de retorn voluntari i quantes han estat ateses pel SAIER i quina ha estat\nla seva funció, com també la valoració del programa.\nEl Sr. Laporta agraeix la intervenció al Sr. Esteve, comissionat per a la\nImmigració. Manifesta que Barcelona, gràcies a l’aportació dels partits signants del\nPacte nacional per a la immigració, dels agents econòmics i socials, de les entitats i\namb una àmplia participació de la ciutadania, ha assolit el gran repte de mantenir\nla convivència en un marc d’increment de la diversitat, tot i comprendre les\ndificultats d’adaptació als canvis que això comporta.\nA continuació, indica que s’ha estancat el flux d’entrada de persones, però que\nla majoria de les persones que han vingut d’arreu del món es quedaran a\nCatalunya i a Barcelona, i el seu partit creu que el gran repte és la transició de la\nimmigració a la ciutadania i que, per això, cal una defensa ferma de la igualtat de\ndrets i deures, de la promoció del compromís col·lectiu amb l’interès públic i de\nl’establiment d’una cultura política comuna.\nEn aquest sentit, considera que el nou servei que donarà el SAIER\nd’assessorament per al retorn voluntari s’enquadra en aquesta realitat de trànsit\nde la immigració a la ciutadania. I, per tant, entén que cal fer confiança al servei, a\nl’Ajuntament i a les entitats que hi col·laboren (AMIC-UGT, CITE, de Comissions\nObreres, el Col·legi d’Advocats de Barcelona, el Consorci de Normalització\nLingüística de Barcelona, la Creu Roja i la Fundació ACSAR).\nD’altra banda, indica que la realitat és que hi ha molts joves que marxen fora a\nbuscar la feina que no obtenen aquí, i aquest nou servei del SAIER els assessorarà\nen els aspectes laborals, sanitaris, socials, culturals que fan referència al país de\ndestinació, com també sobre els recursos per poder aprendre l’idioma d’aquell\npaís.\nEn resum, assenyala que és lògic que ja que s’ajuda les persones que volen\nmarxar fora també s’ajudi les que volen fer un retorn voluntari al seu país d’origen.\nEl Sr. Esteve indica, quant a la preocupació que el SAIER pugui modificar el\nnivell d’atenció, que no serà així. En aquest sentit, d’acord amb les dades que es\ntenen actualment, manifesta que és cert que hi ha hagut una davallada d’usuaris\n(s’ha passat d’atendre unes 21.000 persones a atendre’n 10.000), però les\natencions per persona s’han multiplicat gairebé per dos; és a dir, s’han generat\n37.000 actuacions, cosa que significa una ràtio de 3,7 activitats per usuari, i\naquest nivell d’atenció es pensa mantenir.\nD’altra banda, assenyala que aquests canvis han estat consensuats i pactats\namb totes les entitats que col·laboren amb el SAIER i que totes han compartit\n\n145\n\n\f146\n\nGASETA MUNICIPAL DE BARCELONA\n\nNÚM. 1\n\naquesta necessitat i aquest neguit, perquè, entre altres coses, es trobaven que\nquan una persona immigrant demanava informació per un programa de retorn o\nper emigrar a un altre país europeu se l’atenia, però, en canvi, quan hi anava una\npersona que no era immigrant no se la podia atendre, la qual cosa és un\ncontrasentit.\nPel que fa als programes de retorn que té l’Ajuntament, indica que només hi ha\nel programa de retorn al Senegal, que valora molt positivament i que s’hi han\nacollit vint persones. Matisa que des del SAIER no s’ofereixen plans de retorn, sinó\ninformació i assessorament.\nQuant a la manera de comunicar-lo, indica que això ja estava inclòs en l’objectiu\n18.1 del PAM i en l’objectiu estratègic 1.8.2 del Pla de treball d’immigració.\nComenta que aquest pla conté al voltant de cent mesures, que s’estan desplegant i\nque li agradaria poder-les explicar una a una a aquesta comissió, però amb\nquaranta sessions d’aquesta comissió durant la legislatura no és possible. Ara bé,\nassenyala que, si algú té algun mecanisme per fer-ho possible, no tindria cap\ninconvenient de venir a explicar totes les actuacions.\nEl Sr. Gomà admet que és veritat que s’havia consensuat la redefinició del\nSAIER, però no s’havia entrat en detall de cap a on s’havia d’adreçar aquesta\nredefinició. Manifesta que es podria haver optat per fer del SAIER, per exemple, un\nespai molt potent de gestió de la diversitat en la mesura en què es manté estable\nel nivell de persones estrangeres i que la diversitat és un element estructural.\nD’altra banda, també admet que no tot es pot portar en aquesta comissió, però\nconsidera que el SAIER ha estat i és un element de referència, que vénen de\nmoltes ciutats importants d’arreu del món a veure el model del SAIER, i que, per\ntant, si algun element de la política d’immigració necessitava un diàleg previ i un\ndebat polític en aquesta comissió era precisament aquest.\nLa Sra. Moraleda remarca que aquest canvi de rumb o la incorporació de nous\nserveis al SAIER requeria una atenció especial i haurien agraït que l’explicació fos\nd’una altra manera.\nFinalment, manifesta que estaran atents a les actuacions que es posin en marxa\nper veure si la qualitat baixa i si s’acompleixen els objectius que van portar a posar\nen marxa aquest servei.\nEs dóna per tractada.\nIII) Propostes a dictaminar\na) Ratificacions\nb) Propostes d’acord\nIV) Part decisòria / Executiva\na) Ratificacions\nb) Propostes d’acord\n5. Aprovar inicialment el Reglament de funcionament intern del Consell\nMunicipal de Benestar Social; publicar al Butlletí Oficial de la Província de\nBarcelona i sotmetre’l a exposició pública per un termini de trenta dies hàbils.\nLa Presidenta indica que no hi ha cap membre del govern municipal per exposar\naquest punt.\nEl Sr. Gomà manifesta que aquest comportament és irregular –que no hi hagi\ncap membre del govern municipal en aquests moments– i que a la compareixença\nque ells han presentat tampoc hi havia cap membre del govern.\nLa Presidenta, un cop arriba la Sra. Fandos, li demana, perquè així ho han\nsol·licitat els diferents grups, que per part del govern municipal es garanteixi la\npresència del responsable polític del tema en qüestió almenys durant el debat.\nEl Sr. Gomà insisteix que vol que consti a l’acta que, quan s’ha fet la seva\ncompareixença, la responsable política del SAIER estava absent de la sala.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Fandos respon que ella mai ha qüestionat quan, per part dels grups, ha\nparlat algú en un tema que era responsabilitat d’algú altre. A més, considera que\nés injust això que diuen perquè ella sempre és a la comissió. I, pel que fa al cas\nconcret d’ICV-EUiA, el responsable polític és el Sr. Esteve, que ha respost i ha\ndonat tota la informació.\nLa Sra. Fandos, pel que fa al punt 5, exposa que es tracta d’aprovar els canvis\nque ja es van explicar l’altre dia a la permanent del Consell Municipal de Benestar\nSocial i al plenari. I demana si algun grup necessita una explicació més concreta.\nLa Sra. Moraleda indica que no necessiten més explicacions i que hi votaran a\nfavor.\nLa Sra. Martín comunica que s’hi abstindran perquè s’esperaran a veure les\nal·legacions.\nEl Sr. Gomà indica que faran una reserva de vot.\nEl Sr. Laporta comunica que hi votaran a favor.\nLa Sra. Fandos expressa el vot favorable de CIU, la Sra. Moraleda expressa el\nvot favorable del PSC, la Sra. Martín expressa l’abstenció del PP, el Sr. Gomà es\nreserva el vot d’ICV-EUiA i el Sr. Laporta expressa el vot favorable d’UpB.\nS’aprova.\nc) Proposicions\nV) Part d’impuls i control\na) Proposicions / Declaracions de Grup\nDel Grup Municipal PSC:\n6. La Comissió de Qualitat de Vida, Igualtat, Joventut i Esports acorda: Davant\nde la greu problemàtica que afecta moltes famílies i usuaris i usuàries, instar el\nGovern de la ciutat que lideri un acord amb la Generalitat de Catalunya, perquè en\nel termini de dos mesos, defineixin un pla d’acció urgent que permeti la posada en\nfuncionament dels equipaments per a persones amb discapacitat de forma\nimminent.\nLa Sra. Díaz exposa que el dia 3 de desembre es commemora el Dia\nInternacional de les Persones amb Discapacitat, que a Barcelona viuen, segons\ndades del Departament de Benestar Social i Família, en data del 2013, 132.559\npersones amb discapacitat reconeguda i d’aquestes persones 70.772 tenen més de\nseixanta-cinc anys.\nEn aquest sentit, manifesta que no poden afirmar que totes aquestes persones\nsiguin demandants de places residencials, però sí que cal reconèixer la manca\nd’oferta de places residencials, atès que actualment hi ha, segons dades de què\ndisposa l’Àrea de Qualitat de Vida, prop de vuit-centes places, la qual cosa significa\ngairebé l’1% de la població total.\nD’altra banda, indica que, en un comunicat de premsa del Departament de\nBenestar Social i Família del mes de juliol del 2013, la consellera expressava el seu\ncompromís i el del Govern amb les persones amb discapacitat; compromís que feia\npalès amb la inauguració de vint-i-nou places noves de residència per a persones\namb discapacitat física al districte de Ciutat Vella, amb una inversió de prop\nd’1.750.000 euros.\nTanmateix, assenyala que la realitat de Barcelona, pel que fa a places de\nresidència per a persones amb discapacitat, és decebedora, tenint en compte que\nes disposa d’equipaments finalitzats que no poden entrar en funcionament perquè\nel mateix Departament de Benestar Social no concerta les places.\nEn aquest sentit, demana saber quins criteris han prevalgut o quins criteris han\nfet que aquestes places siguin concertades –les vint-i-nou de Ciutat Vella– i la\nresta, no.\nTot seguit, indica que aquesta proposició es refereix concretament a quarantacinc places concertades a Aspace, trenta places concertades a la residència Auxilia,\n\n147\n\n\f148\n\nGASETA MUNICIPAL DE BARCELONA\n\nNÚM. 1\n\nvint-i-quatre places concertades a la Fundació de Paràlisi Cerebral i seixanta places\npúbliques a la Residència Mas Sauró; en total 159 noves places i quatre\nequipaments que no es poden utilitzar perquè la Generalitat no concerta les places.\nPuntualitza que es tracta d’uns equipaments per als quals es va fer una cessió de\nsòl municipal i una inversió, en els cas d’Aspace, d’Auxilia i de la Fundació de\nParàlisi Cerebral, avalada per les famílies; és a dir, molts esforços per a res, només\nper tenir uns equipaments tancats que costen més diners –les despeses de\nmanteniment–; i que moltes famílies que van avalar els crèdits amb el seu\npatrimoni viuen una situació d’angoixa davant la possibilitat que l’aval sigui\nrequerit i perdin el patrimoni.\nPer tot això, li demana a la Sra. Fandos que encapçali aquest lideratge. Així\nmateix, comunica que la Fundació de Paràlisi Cerebral busca solucions.\nPer acabar, agraeix al govern la transacció que ha fet perquè no siguin dos\nmesos, sinó quatre mesos per poder negociar o instar la Generalitat que busqui\nuna solució, perquè hi ha famílies que tenen, des de fa molts anys, fills amb una\ndiscapacitat intel·lectual molt gran a càrrec i que estan pendents que tinguin\naquestes places de residència per poder estar tranquils, i el pitjor de tot és que\nmoltes d’aquestes famílies han avalat aquesta inversió amb el seu patrimoni.\nLa Sra. Martín considera que, tal com s’exposa a la proposició del PSC, s’està\ndavant d’una greu problemàtica. Manifesta que, després de l’esforç que s’ha fet, de\ntot tipus però sobretot econòmic, tant per part de les entitats, de les famílies i fins\ni tot de l’Administració, en aquests moments hi ha uns equipaments acabats –\nalguns des de fa més de dos anys–, en perill de deteriorament, i que no se sap\nquan es posaran en marxa.\nTot seguit, assenyala que no entén l’actuació del Govern de la Generalitat, atès\nque, d’una banda, en els pressupostos estableix partides per continuar amb la\nconstrucció de dues residències (la del Mercat del Guinardó i la d’Alchemika) i,\nd’altra banda, cap partida per posar en marxa els equipaments ja acabats tant per\na gent gran com per a persones amb discapacitat.\nConsidera que cal prioritzar i que la Generalitat, amb els pocs o molts recursos\nque té, hauria de posar en marxa aquests equipaments ja acabats i concertar les\nplaces, perquè així podria rendibilitzar les inversions fetes, a més d’atendre\naquestes persones.\nPer tot això, comunica que estan totalment d’acord amb aquesta proposició i\nque hi donaran suport.\nEl Sr. Gomà expressa, primer de tot, el suport a la proposició del PSC, que\nconsidera totalment oportuna i justificada per dues raons, que ja explicava la Sra.\nDíaz. Primer, perquè els equipaments residencials per a persones amb\ndiscapacitat, juntament amb molts altres serveis de diferent naturalesa, continuen\nsent una necessitat important per a Barcelona. I, en segon lloc, entre els\nequipaments cal fer la distinció entre Mas Sauró, que és un equipament públic que\nja està acabat de finançar i que no s’ha posat en funcionament, que representa\nseixanta places, i el que són les places concertades d’Aspace, d’Auxilia, de la\nFundació de Paràlisi Cerebral i d’altres entitats, que es van construir de la mà de\nles entitats i que el no acompliment del concert per part de la Generalitat situa\naquestes entitats i les famílies associades a aquestes entitats en una situació molt\ncomplicada.\nEn aquest sentit, recorda que és un model a tres bandes que implica un acord\ntriangular i que si una de les tres bandes el trenca, posa les altres dues, i sobretot\nla més feble, l’entitat, en una situació complicadíssima; és a dir, l’Ajuntament\ncedeix el solar, la inversió es fa de manera compartida entre la Generalitat i\nl’entitat, que normalment ha de fer un esforç extraordinari i obté a canvi la\ngarantia del concert de places per part de la Generalitat.\nFinalment, considera que és absolutament necessari que en aquest termini\nmàxim de quatre mesos es posi solució al problema.\nEl Sr. Laporta comunica que votaran a favor de la proposició, ja que, a més, en\nel darrer plenari es va aprovar una proposició presentada pel seu grup en què\ns’establia que s’havia de garantir que el Consorci de Serveis Socials de Barcelona\ndisposés d’autonomia financera suficient per poder portar a terme els seus\ncompromisos econòmics, com també donar un servei eficient i eficaç.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEn aquest sentit, mostra la seva sorpresa pel fet que, després del plenari, es\nproposin nous plans d’acció urgents per a la posada en funcionament\nd’equipaments socials.\nConsidera que és necessari el traspàs al Consorci de Serveis Socials de\nBarcelona dels recursos residencials d’infància, dels recursos assistencials per a\npersones amb discapacitat, i les competències pendents en matèria de serveis\nsocials d’atenció especialitzada abans del 2015, tal com es va aprovar, i garantintne el finançament, atès que els serveis socials formen part d’un dels pilars de\nl’estat del benestar, juntament amb educació, sanitat i pensions.\nTot seguit, indica que, en situació de crisi com l’actual, el que cal és excel·lir en\nla gestió per aprofitar al màxim els recursos disponibles i cal fer-ho lleialment. Així\nmateix, opina que de la interpretació que fa de l’article 7.2 dels estatuts del\nConsorci dels Serveis Socials de Barcelona es desprèn que les administracions\nconsorciades, si així ho determinen, poden traspassar els serveis que creguin\nconvenients al consorci, tal com va apuntar el Sr. Portabella en el passat plenari.\nPel que fa als serveis que actualment estan tancats, considera que tenen més\npossibilitats de posar-se en marxa si es gestionen des del Consorci de Serveis\nSocials de Barcelona.\nQuant al traspàs de l’ICASS de la gestió dels recursos residencials per a\npersones amb discapacitat, entén que ho podria facilitar el canvi de vinculació amb\nels recursos d’iniciativa social, és a dir, passar de la subvenció a la concertació;\nconcreta que es refereix al cas de la residència Aspace i al de la Fundació Auxilia.\nEn el cas de la residència Mas Sauró, que és cent per cent pública, indica que el\nproblema és que manca la dotació econòmica perquè entri en funcionament.\nFinalment, remarca que una gestió autònoma i més eficient dels recursos podria\npermetre destinar part del pressupost a obrir recursos que actualment estan\ntancats.\nLa Sra. Rognoni comunica que també hi votaran a favor i agraeix al PSC que\nhagi acceptat la transacció pel que fa a aquest període de quatre mesos.\nD’altra banda, informa que com a IMD han donat suport a aquestes entitats, a\ntravés de programes Respir, i els han fet un acompanyament de la gestió\nfinancera, sobretot a Auxilia, Aspace i a la Fundació de Paràlisi Cerebral. Així\nmateix, indica que estudiaran amb la Generalitat els costos que suposa això, que\nsón costos prou importants, i que hauran de veure la seva disponibilitat\npressupostària i les possibilitats dins de la seva situació econòmica, i que depenen\nd’altres ingressos que puguin tenir.\nLa Sra. Díaz agraeix a tots els grups municipals el suport a aquesta proposta,\ncom també al govern municipal la transacció.\nD’altra banda, reitera que la nota de premsa del Departament de Benestar\nSocial diu que la consellera referma el compromís del Govern amb les persones\namb discapacitat física, i per això voldria saber per què s’han concertat aquestes\nvint-i-nou places d’aquesta residència i no, per exemple, les de la Fundació de\nParàlisi Cerebral, que té llicència d’activitats des de l’any 2012 i que estan a punt\nde perdre el seu patrimoni perquè fa un any i mig que mantenen l’equipament\nsense tenir-ne les places concertades, tot i el compromís fins i tot del conseller\nCleries, és a dir, de l’anterior Govern.\nEn aquest sentit, considera que han de ser valents i que l’Ajuntament de\nBarcelona, que els ciutadans i ciutadanes han votat, ha de liderar aquesta\ndemanda, que avui aproven tots els grups municipals per unanimitat.\nPer tot això, creu que no és suficient d’instar, si poden i si tenen pressupost per\na l’any que ve; considera que cal anar molt més enllà. Remarca que s’està parlant\nde Mas Sauró, que està feta i són seixanta places, i de la Fundació de Paràlisi\nCerebral i Auxilia, que tenen llicència d’activitats, i d’Aspace, que només li falta\nl’equipament interior, que en total són 159 places, que cal lluitar per aquestes\nplaces perquè, a més, hi ha una greu manca de places residencials.\nLa Sra. Rognoni expressa el vot favorable de CIU, la Sra. Díaz expressa el vot\nfavorable del PSC, la Sra. Martín expressa el vot favorable del PP, el Sr. Gomà\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova amb el redactat següent:\n\n149\n\n\f150\n\nGASETA MUNICIPAL DE BARCELONA\n\nNÚM. 1\n\nLa Comissió de Qualitat de Vida, Igualtat, Joventut i Esports acorda: instar el\nGovern de la ciutat que lideri un acord amb la Generalitat de Catalunya perquè, en\nel termini de quatre mesos, defineixin un pla d’acció urgent que permeti la posada\nen funcionament dels equipaments per a persones amb discapacitat de forma\nimminent.\nDel Grup Municipal PP:\n7. La Comissió de Qualitat de Vida, Igualtat, Joventut i Esports acorda: instar la\nGeneralitat de Catalunya a l’aprovació d’una nova cartera de serveis socials de\ndurada bianual en base a l’avaluació de l’actual cartera, per donar resposta a les\nnoves necessitats econòmiques i socials de les famílies i les persones amb més\nnecessitat.\nLa Sra. Martín exposa que la cartera de serveis socials va néixer de la Llei\n12/2007, de serveis socials, i determina el conjunt de prestacions econòmiques i\ntecnològiques de la xarxa de serveis socials d’atenció pública i és un instrument\nque assegura l’accés a les prestacions garantides de la població que les necessita,\ncom ara d’alimentació, allotjament, dependència, etc.\nTot seguit, indica que la cartera de serveis socials defineix cada tipus de\nprestació, la població a la qual va dirigida, l’equip professional que l’ha de\ngestionar, els perfils i les ràtios de professionals, els estàndards de qualitat i els\ncriteris d’accés. Manifesta que fins ara s’han aprovat dues carteres de serveis,\ncadascuna d’elles amb una vigència ordinària de dos anys, tal com preveu la Llei\nde serveis socials a l’article 25, i que actualment, dos anys després de la\nfinalització de la vigència de la darrera cartera de serveis socials –fins al final del\n2011–, el Govern de la Generalitat encara no ha anunciat l’aprovació d’una nova\ncartera que actualitzi l’actual.\nEn aquest sentit, assenyala que cal un nou instrument que tingui en compte les\nnecessitats actuals i hi faci front, ja que són molt diferents de les que hi havia tres\no quatre anys enrere, per exemple, en alimentació a la infància en risc d’exclusió\nsocial o el problema de les persones que perden el seu habitatge, entre d’altres.\nD’altra banda, manifesta que ja sap que es treballa en aquests àmbits, però\nremarca que no es disposa d’aquest instrument que s’adapti a les necessitats\nactuals. A més, fa palès que aquesta demanda ja quedava reflectida en el\ndocument de propostes per a la lluita contra la pobresa i la inclusió social que va\nsignar la Generalitat amb les entitats socials més representatives (Creu Roja,\nCàritas, Arrels, etc.) el 13 de desembre del 2011.\nPer acabar, indica que aquest és el motiu de la presentació d’aquesta proposta,\nper a la qual demana el suport dels diferents grups.\nLa Sra. Moraleda indica que la Llei de serveis socials del 2007 ha configurat un\nsistema de serveis socials que parteix del principi d’universalitat en l’accés als\nserveis socials. Aquest caràcter de servei públic universal i de proximitat va\nsignificar, d’una banda, el replantejament de l’acció social i va comportar\nl’augment d’equipaments i de professionals, i l’Ajuntament va fer un esforç molt\nimportant per poder complir les ràtios que la llei exigia, i, d’altra banda, la definició\nd’una cartera de serveis socials per garantir les prestacions que establia la llei.\nTot seguit, exposa que la redefinició de la cartera de serveis per al període\n2010-2011, amb la incorporació de nous indicadors i noves prestacions, va\nsignificar una millora en la garantia dels drets reconeguts i un increment de les\nprestacions, i que en aquests moments la situació de crisi econòmica ha provocat\nun augment de les demandes als serveis socials, per exemple, dels ajuts\nd’emergència, de beques menjador, d’habitatge, etc.\nEn aquest sentit, assenyala que la proposició que va presentar el seu grup en la\ndarrera comissió ja exposava la greu situació que pateixen moltes famílies arran\nde la crisi i de les retallades per part de la Generalitat i de l’Estat espanyol. Davant\naquest fet, l’Ajuntament intenta donar resposta a aquestes necessitats, però\nconsidera que utilitza uns criteris que caldria revisar, i així es va acordar en la\ndarrera comissió. Creu que és imprescindible que Barcelona, com a cap i casal de\nCatalunya, lideri la revisió d’aquesta cartera de serveis, i més en aquests\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmoments, que considera que hauria d’incorporar, encara que només fos pel temps\nque duri la crisi, alguns serveis que en aquests moments no estan contemplats i\nque és inexcusable que no ho estiguin.\nPer tot això, comunica que donaran suport a aquesta proposició.\nEl Sr. Gomà exposa que, com deia la Sra. Moraleda, la Llei de serveis socials del\nParlament de Catalunya del 2006 reconeix per primera vegada l’accés als serveis\nsocials com un dret universal de ciutadania i que la cartera de serveis és l’element\nque permet passar del reconeixement a la garantia i que permet modular aquest\nreconeixement en un conjunt de prestacions en un marc temporal i en un conjunt\nde compromisos de finançament, de manera que garanteix l’accés universal a\naquestes prestacions per part d’aquelles persones o col·lectius que hi vulguin\naccedir. Per tot això, considera que es parteix d’un disseny bàsic ben resolt pel\nParlament de Catalunya i, a més, amb el suport de tots els grups parlamentaris\nd’aquell moment.\nD’altra banda, manifesta que, a partir de l’aprovació de la segona cartera, el\n2010, hi ha una doble realitat. D’una banda, el Govern de CiU no ha tingut la\nvoluntat d’enfortir les polítiques de serveis socials; és més, en plena vigència de la\ncartera 2010-2011, el que fa el Govern de CiU és introduir retallades molt\nimportants en els ajuts socials al lloguer i en les beques menjador i desmantellar el\ncaràcter de dret universal de la renda mínima d’inserció. I, d’altra banda –segona\nrealitat–, com es finançarà la nova cartera de serveis, tenint en compte el\nmaltractament fiscal de la Generalitat per part de l’Estat i les retallades salvatges\nde la LAPAD per part de l’Estat.\nEn aquest sentit, considera que de nou és un element molt substancial\nd’incoherència del PP escanyar les vies de finançament i després demanar l’accés\nde serveis en una cartera.\nPer aquesta doble realitat –les retallades del Govern de CiU i les retallades del\nGovern del PP en política social– conclou que un instrument sense voluntat política\nal darrere serveix de ben poc, que de ben poc servirà una nova cartera de serveis\nl’any 2013 amb una retallada salvatge de la LAPAD per part del Govern del PP.\nEl Sr. Laporta indica que, tal com ha fet en la proposició del PSC i com farà en la\nd’Iniciativa, fa referència al Consorci de Serveis Socials de Barcelona, perquè\nconsidera que és un instrument clau per al bon funcionament dels serveis socials\nde la ciutat, tal com diu la Carta municipal de Barcelona, que estableix la creació\nd’aquest consorci, un consorci que ha de planificar, programar, prestar i gestionar\nserveis especialitzats de primer, segon i tercer nivell, coordinar la prestació de\nserveis socials amb els prestats per institucions d’iniciativa social o mercantil i\nproporcionar el suport informatiu, d’avaluació i estadístic a les tasques\nordenadores i planificadores dels serveis socials. Així mateix, considera que el\nConsorci de Serveis Socials de Barcelona fa una molt bona feina, que a més s’ha\nincrementat quantitativament i també qualitativament, perquè s’estan formant\ntreballadors per excel·lir en la qualitat de serveis i en l’atenció de la ciutadania.\nA continuació, indica que aquesta gestió compartida permet planificar el\ndesenvolupament dels serveis socials a la ciutat mitjançant línies estratègiques que\npoden tenir més èxit.\nQuant a la proposició del PP, assenyala que veu la bondat de la proposta per\npart de la Sra. Martín, però també observa que és contradictòria i incoherent amb\nl’actitud del seu partit, l’ofec financer que pateix Catalunya per culpa de les\npolítiques del PP, a més de les retallades del PP en qüestions de serveis socials.\nComenta que també s’ha parlat de les retallades de CiU, però que ells consideren\nque són conseqüència d’aquest ofec financer que fa el Govern del PP al Govern de\nla Generalitat.\nPer tot això, manifesta que s’abstindran en aquesta proposició.\nLa Sra. Fandos comunica que votaran a favor d’aquesta proposta, perquè és cert\nque les necessitats socials són canviants i, malauradament, estan en alça en\naquests temps. Per això considera que la cartera de serveis socials s’ha d’adequar\na les necessitats reals de les persones.\nD’altra banda, indica que l’última cartera de serveis socials aprovada correspon\na l’exercici 2010-2011 i que les carteres de serveis socials, en principi, tenen una\n\n151\n\n\f152\n\nGASETA MUNICIPAL DE BARCELONA\n\nNÚM. 1\n\nvigència quadriennal, però que la llei permet revisar-les anticipadament, si escau, i\naquest podria ser el cas.\nA continuació, assenyala a la Sra. Martín que, tot i que comparteix el seu neguit,\nhi ha algunes dades que evidencien que potser ara no és el millor moment per fer\naquesta nova cartera de serveis socials. D’una banda, l’aportació estatal a\nCatalunya en l’àmbit de polítiques socials s’ha reduït un 92% en tres anys i\naquesta reducció afecta alguns programes de la mateixa cartera, com el Pla\nconcertat de serveis socials bàsics, amb un decrement del 68%; la mateixa Llei de\nla dependència, que, a causa que l’Estat incompleix els compromisos d’aquesta llei,\nel departament ha de destinar més del 75% del seu pressupost per fer front a\nl’aplicació d’aquesta llei; o el Projecte d’integració social del poble gitano, amb un\n61% menys, o la integració i reforç dels immigrants, que s’ha reduït el cent per\ncent, o el Programa de víctimes de violència de gènere, amb gairebé un 20%\nmenys.\nPer tot això, reitera que hi donaran suport i que els consta que la Generalitat\ntambé vol revisar aquesta cartera de serveis. Ara bé, fa palès que tots han de ser\nconscients quan fan una demanda que s’ha de dir el mateix a tots els llocs i que\ntothom, dins de les seves possibilitats, ha de fer tot el que pugui per fer possible la\ndemanda.\nLa Sra. Martín agraeix el suport del PSC i del grup del Govern, com també\nl’abstenció d’UpB, i manifesta que encara no sap el sentit del vot d’ICV-EUiA.\nTot seguit, exposa que la Generalitat té la responsabilitat sobre aquesta qüestió\ni es va comprometre a fer-ho davant de les entitats socials més representatives, i\nque els està enganyant a tots perquè no és justament que estigui totalment\ncondicionat.\nTot seguit, exposa que la Generalitat té un pressupost, com el té l’Estat, i ha de\ndefinir cap a on s’inclina. Indica que el Govern de l’Estat ha incrementat aquest\nany un 4% la despesa social i que supera en escreix més del 50% del que és el\ntotal del pressupost. En aquest sentit, afirma que, per tant, cada administració ha\nde saber què és més prioritari, si mantenir despeses de mitjans de comunicació,\nper exemple, que facin d’altaveu del que tenen darrere o prioritzar en el tema\nsocial.\nD’altra banda, indica que és veritat que no és el millor escenari, que han hagut\nretallades en diferents projectes, però que a poc a poc se superarà aquesta\nrealitat. I creu que no s’han de queixar tant de l’Estat, que no s’han de queixar\ntant de quan es fa l’aportació del pagament de proveïdors, que és una qüestió de\nprioritats, de prioritzar uns pagaments en favor dels altres.\nPer acabar, exposa que tampoc creu que l’aprovació d’una nova cartera de\nserveis socials tingui tanta repercussió econòmica, atès que és una cartera que ja\nfunciona, que només s’ha d’actualitzar, és a dir, que és una qüestió de voluntat\npolítica. I reitera que espera el posicionament del Grup d’Iniciativa.\nEl Sr. Gomà demana al PP que deixi d’ofegar financerament la Generalitat i que\nsuperi la retallada a la dependència, i a CiU que deixi d’ofegar econòmicament les\nfamílies més vulnerables i superi la retallada de la renda mínima d’inserció. Tot\nseguit, indica que quan estiguin superades aquestes retallades podran parlar de\ncarteres de serveis i del que vulguin, i que, pel que fa a aquesta proposició, s’hi\nabstindran.\nLa Sra. Fandos expressa el vot favorable de CIU, la Sra. Moraleda expressa el\nvot favorable del PSC, la Sra. Martín expressa el vot favorable del PP, el Sr. Gomà\nexpressa l’abstenció d’ICV-EUiA i el Sr. Laporta expressa l’abstenció d’UpB.\nS’aprova.\nDel Grup Municipal ICV-EUiA:\n8. La Comissió de Qualitat de Vida, Igualtat, Joventut i Esports acorda instar el\ngovern municipal que reclami al govern de la Generalitat de Catalunya que inclogui\nles partides necessàries en els seus pressupostos per a l’any 2014 per garantir\nl’entrada en funcionament de les residències de gent gran i de persones amb\ndiscapacitat i centres de dia per a gent gran construïts a la nostra ciutat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Gomà exposa que aquest és un tema que ja s’ha parlat altres vegades en\naquesta comissió i que tant el seu grup com altres grups municipals han lluitat –\nsense cap èxit– perquè el govern municipal es comprometés a instar el Govern de\nla Generalitat a l’obertura d’aquests cinc centres públics: dues residència per a\npersones grans, dos centres de dia per a persones grans i una residència per a\npersones amb discapacitat. A més, explica que aquests centres, amb un total de\n330 places, ja fa més de dos anys que estan acabats.\nManifesta que ara és el moment oportú, atès que s’està en el procés final de\ntramitació parlamentària del pressupost de la Generalitat per al 2014, de fer un\nposicionament clar respecte a això: instar el Govern de la Generalitat que posi en\nfuncionament de manera immediata aquests cinc serveis públics i que pressuposti\nla partida corresponent en el pressupost 2014 per garantir-ne la posada en\nfuncionament.\nEn aquest sentit, considera que, en aquests moments, aquest tema ha de ser\nuna prioritat per damunt de qualsevol altra i que aquests serveis han d’estar en\nfuncionament a partir de l’1 d’agost. Expressa que els col·lectius de persones grans\ni de persones amb discapacitat dels barris del Clot, de la Prosperitat, de Sarrià no\npodrien entendre que altres prioritats passessin per davant d’aquesta. D’altra\nbanda, indica que no és un problema de manca de recursos per part de la\nGeneralitat, atès que això no significaria cap gran inversió de capítol VI.\nPer acabar, espera que es pugui fer per part de tots els grups i, per tant,\nconjuntament com a ciutat.\nLa Sra. Díaz indica que hi donaran suport, perquè és com una extensió de la\nseva proposta anterior. Comenta que se centrarà en la gent gran i que espera\nalguna vegada saber realment quina és la demanda real de places residencials de\npersones grans a la ciutat. Explica que ha demanat per escrit dues vegades aquest\nany el nombre exacte d’equipaments residencials de la xarxa pública, el nivell\nd’ocupació, la demanda, la llista d’espera. Ara bé, les informacions que tenen per\nla premsa són contradictòries, atès que avui en una nota de premsa la consellera\nha dit que hi ha 8.437 persones a la llista d’espera i aproximadament un mes\nenrere va dir que eren unes disset mil persones.\nD’altra banda, exposa que el 17% de la població a Barcelona és més gran de\nseixanta anys i que, per tant, aquestes tres-centes places de gent gran, i cent\nseixanta de persones amb discapacitat, són molt importants. Considera que cal\nestar a l’alçada i que l’alcalde Trias més que mai ho ha de fer.\nLa Sra. Martín exposa que el seu grup ha reiterat en diverses ocasions –fins a\nquatre iniciatives diferents en aquest darrer any– la necessitat de la posada en\nfuncionament d’aquests equipaments, que a dia d’avui continuen tancats, cosa que\nprovoca múltiples conseqüències negatives.\nA continuació exposa aquestes conseqüències negatives. La primera, no poder\ndisposar d’uns equipaments ja acabats i preparats per al seu funcionament. La\nsegona, la gran despesa que s’ha fet (més de 14 milions d’euros en la de Via\nFavència i més de 7 milions en la de Mas Sauró). La tercera, que aquests dos\nequipaments són susceptibles d’un greu deteriorament, atès que fa més de dos\nanys que estan acabats i sense funcionar. Insisteix que això s’ha de tenir molt en\ncompte perquè després encara s’hi haurà d’invertir més per posar-los al dia. I la\nquarta, que s’estan suportant unes despeses importants per garantir la seguretat\nd’aquests edificis.\nPer tot això, manifesta que és absolutament necessari que la Generalitat prioritzi\nen els pressupostos les partides necessàries per posar en funcionament aquestes\ndues residències per a gent gran i la resta d’equipaments de la proposta.\nPer acabar, comunica que hi donaran suport i que no dubta de la sinceritat i de\nles bones intencions del grup proposant a l’hora de plantejar iniciatives d’aquesta\nmena.\nEl Sr. Laporta indica que votaran a favor d’aquesta proposició i es remet als\narguments que ha fet servir per votar la proposició del PSC. A més, opina que els\nserveis de centre de dia, de centres residencials i els habitatges tutelats per a la\ngent gran també haurien de ser competència del Consorci de Serveis Socials.\nManifesta que actualment l’ICASS té a Barcelona unes disset residències per a gent\n\n153\n\n\f154\n\nGASETA MUNICIPAL DE BARCELONA\n\nNÚM. 1\n\ngran i una vintena de centres; demana que se n’avaluï el traspàs i, si escau, es\nprocedeixi a aquest traspàs. Remarca que el seu grup defensa aquest traspàs.\nLa Sra. Fandos exposa que hi donaran suport, tal com han fet amb la proposició\ndel PSC. Explica que hi votaran a favor perquè són conscients que no s’està\nseguint el ritme que tots desitjarien. Ara bé, també exposa que és una llàstima que\naixò no es fes quan es van projectar aquestes inversions, que eren moments amb\nuna situació molt més favorable que la d’ara. A més, recorda que havien d’haver\nestat acabats el 2007 i la seva finalització es va allargar fins al 2009, i que la\nrealitat és que quan CiU va entrar al Govern de la Generalitat només hi havia\nquatre equipaments públics dels cinquanta en funcionament. Indica que el Govern\nde CiU ha obert, malgrat la crisi, l’ofec econòmic i l’herència rebuda, set\nequipaments públics –una residència de gent gran, dues de persones amb\ndiscapacitat i quatre equipaments per a la infància–, segurament a un ritme més\nlent que el que tots desitjarien. Insisteix que tots voldrien que es poguessin obrir\naquests equipaments, sobretot el Departament de Benestar i Família de la\nGeneralitat i que per a ells aquest és un tema clau, en el qual insisteixen i miren\nde trobar-hi solucions.\nPer acabar, manifesta que hi vota a favor, però que tots haurien de fer una mica\nd’anàlisi de consciència abans de fer les propostes.\nEl Sr. Gomà agraeix a tots els grups polítics –al del Govern, també– el seu\nsuport a aquesta proposició. Manifesta que no dubta de la sinceritat i la voluntat\npolítica que hi ha darrere del vot afirmatiu de tots els grups, però sí que dubta de\nla capacitat de convertir aquesta voluntat política en resultats, ja que en aquests\ndos anys últims no s’ha produït.\nConsidera, per tant, que el Govern de la ciutat ha d’instar immediatament el\nGrup de CiU al Parlament que presenti una esmena als pressupostos de la\nGeneralitat que garanteixi l’obertura d’aquests centres l’1 de gener de 2014, cosa\nque opina que és perfectament viable econòmicament.\nD’altra banda, indica que és molt important que aquestes coses es vegin des de\nla proximitat, des dels barris. I explica el cas del barri de la Prosperitat, on està la\nresidència de Via Favència - Molí, que és un barri lluitador, solidari, molt digne\nquant a espai públic, però que ara mateix té l’edifici més gran del barri, la\nresidència per a persones grans, tancat i barrat, quan és absolutament necessària\nen aquest barri de població envellida. Indica que aquest mateix diumenge\nl’associació del barri va fer un comunicat en què qualificava d’injustificable la\nsituació de la residència per a persones grans i que continuarien lluitant per a la\nseva obertura. Per això, assenyala que és important que aquesta lluita de la gent\ndels barris estigui acompanyada d’una acció política institucional decidida, que\nespera que ara sí que es pugui produir.\nLa Sra. Fandos manifesta al Sr. Gomà que no dubti del seu interès i de la seva\nsinceritat, i recorda que aquest equipament havia d’estar fet el 2007 o el 2009,\nque no dubta que el Sr. Gomà va posar-hi interès i va fer el que havia de fer. Per\ntant, espera que el Sr. Gomà tampoc dubti de les seves paraules.\nEl Sr. Gomà exposa que no té cap mena de dubte de la voluntat de la Sra.\nFandos, però sí que creu que aquesta voluntat s’ha de traduir en resultats i afegeix\nque no té sentit governar mirant el retrovisor, el passat.\nD’altra banda, manifesta que de vegades hi ha objectius que no es poden\naconseguir i, per això, no demana que es construeixin deu residències per a gent\ngran a Barcelona, només demana que aquests equipament ja fets i acabats tinguin\nuna partida al pressupost de la Generalitat per a la seva posada en funcionament.\nA més, considera que aquesta proposició d’avui reforçarà que això sigui possible.\nLa Sra. Fandos expressa el vot favorable de CIU, la Sra. Díaz expressa el vot\nfavorable del PSC, la Sra. Martín expressa el vot favorable del PP, el Sr. Gomà\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova.\nDel Grup Municipal UpB:\n9. La Comissió de Qualitat de Vida, Igualtat, Joventut i Esport acorda: 1.\nRefermar el compromís i el suport de l’Ajuntament de Barcelona amb les\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nfederacions esportives catalanes. 2. Expressar el nostre rebuig a les polítiques que\ncontravenen la viabilitat econòmica de les federacions esportives catalanes. 3.\nExpressar el nostre convenciment que les llicències esportives han de ser lliurades\n(i cobrades) per les federacions esportives territorials. 4. Instar la Generalitat de\nCatalunya a organitzar amb caràcter d’urgència una cimera de federacions\nesportives catalanes per tal d’estudiar les conseqüències sobre l’esport català de la\nproposta del Govern de l’Estat espanyol de crear una llicència esportiva única per a\ntot l’Estat espanyol, i elaborar, si s’escau, una estratègia de rebuig compartida i\nunificada.\nEl Sr. Laporta explica que un informe elaborat per la Comissió de la Reforma de\nles Administracions Públiques proposa crear una llicència esportiva única per a tot\nl’Estat espanyol i que, per tant, la tramitació de les llicències les faria la federació\nespanyola de cada esport i no la federació autonòmica, com es feia fins ara.\nConsidera que això representa una nova mostra de recentralització, alhora que\nposa en risc el model esportiu català; i diu que és com una LOAPA esportiva.\nA més, indica que, si aquest informe es tradueix en una norma, les federacions\nesportives catalanes passarien a ser meres delegacions territorials de les\nespanyoles, quedarien buides de contingut i competències i sense cap capacitat\nrecaptatòria, cosa que incidiria molt negativament en els esportistes catalans i en\nel normal desenvolupament de les competicions esportives autonòmiques.\nComunica que aquest informe està en una fase inicial, però que representa un nou\natac a l’Estatut de Catalunya, que estableix competències exclusives en matèria\nd’esport al seu article 134.\nPer acabar, informa que el que demana a la proposició és que aquesta comissió\nacordi refermar el compromís i el suport de l’Ajuntament de Barcelona amb les\nfederacions esportives catalanes, que expressi el rebuig a les polítiques contràries\na la viabilitat econòmica de les federacions catalanes i també el convenciment que\nles llicències esportives han de ser lliurades i cobrades per les federacions\nesportives territorials; i, en el quart punt, es demana una cimera de federacions\nesportives catalanes per definir una estratègia de rebuig compartida i unificada\ndavant d’aquest informe.\nEl Sr. Escudé manifesta que hi afegiria un cinquè punt: instar la Generalitat que\nfaci la inversió que necessiten les federacions esportives catalanes i la mateixa\nSecretaria General de l’Esport.\nA continuació, comunica que se suma a aquest manifest i hi afegiria que el tema\nde la proximitat en l’esport és molt important i que tot el que signifiqui allunyar,\ncom en aquest cas, aquests temes del territori representa un perjudici per als clubs\ni les entitats esportives del país.\nPer acabar, manifesta que hi votaran a favor, tot i que el punt 4 no el té gaire\nclar.\nLa Sra. Pajares comunica que el seu partit té coneixement d’un esborrany d’un\narticle del futur avantprojecte de modificació de la Llei 10/1990, de 15 d’octubre,\nde l’esport, que encara no ha arribat al Congrés dels Diputats. Així, indica que\nestan parlant d’un procés que s’haurà de desenvolupar durant alguns mesos i fins i\ntot potser algun any.\nA continuació, recorda el procés que segueixen els tràmits parlamentaris; és a\ndir, quan aquest esborrany es converteixi en avantprojecte les federacions\nesportives, les comunitats autònomes i els diferents representants sectorials hi\npodran fer les al·legacions que considerin oportunes, en les reunions que està\nprevist fer. Després, quan l’avantprojecte es converteixi en projecte de llei, es\ndebatrà al Congres dels Diputats, i recorda que tots els grups tenen representació\nal Congrés dels Diputats, per tant, podran presentar-hi esmenes i treballar per\naconseguir que aquesta qüestió sigui satisfactòria per a tots els implicats.\nD’altra banda, exposa que en cap cas es pretén perjudicar cap federació\nesportiva, ni catalana ni d’altra comunitat autònoma, sinó guanyar eficàcia i\nracionalitat amb la finalitat d’evitar duplicitats. A més, reitera que el text de\nl’esborrany estableix que les llicències esportives seran expedides únicament per\nles federacions esportives autonòmiques, d’acord amb les condicions i requisits que\n\n155\n\n\f156\n\nGASETA MUNICIPAL DE BARCELONA\n\nNÚM. 1\n\ns’establiran reglamentàriament, i hauran de considerar una compensació suficient\na les federacions estatals per les competències que tinguin atribuïdes.\nAixí mateix, manifesta que això està en fase inicial, que els agents hi estan\ntreballant i que cal deixar-los treballar i que facin les seves aportacions. A més,\ninforma que el divendres 22 de novembre el secretari d’Esports de la Generalitat\nes reunirà amb el secretari d’estat del Govern d’Espanya per debatre sobre aquest\ntema.\nPer acabar, manifesta que s’hi abstindran, atès que de moment només és una\nqüestió de futur.\nLa Sra. Sanz considera que és cert que s’està en una fase molt inicial i que\nencara es té per davant tot el procés d’esmenes i d’elaboració del projecte de llei,\nperò creu que és de rebut fer aquest posicionament de rebuig preventiu i de donar\nsuport a les federacions esportives catalanes en un àmbit que és estrictament\ncompetencial de Catalunya. A més, comenta que es tracta d’una altra ofensiva\nrecentralitzadora del Govern de l’Estat, del Partit Popular, que tot ho justifica, com\nfeia ara la Sra. Pajares, sota el paraigua de la racionalització i l’eficiència.\nA continuació, exposa que donaran suport a aquesta proposició i que\ncontinuaran donant suport a totes les entitats esportives catalanes com també a la\nUnió de Federacions Esportives de Catalunya per tal de mostrar aquest rebuig al\nGovern del Partit Popular.\nLa Sra. Fandos comunica que donarà suport a la proposició i que referma el\ncompromís amb les federacions esportives catalanes, com es demostra amb l’acció\nde govern que fan en aquest àmbit.\nReconeix que en aquests moments això encara no està tancat, però considera\nque és oportú manifestar el suport que les federacions esportives catalanes tinguin\nles competències que han de tenir, que és que les llicències esportives s’han de\ngestionar i lliurar per les federacions territorials. Manifesta que si és així, tal com\ncomentava la Sra. Pajares, ja hi estan d’acord, però, per si de cas, insten que sigui\naixí.\nPel que fa a fer una cimera des de la Generalitat, està convençuda que ja la\npensaven fer, però considera que està bé instar que es faci, per si no ho tenien\nprevist. En aquest sentit, indica que encara farà més del que es demana aquí:\nparlarà amb el secretari d’estat d’Esports, perquè és una persona que sempre que\npot col·labora amb la ciutat de Barcelona. Manifesta que està convençuda que els\nescoltarà i, en la mesura de les seves possibilitats, donarà suport a l’Ajuntament\nde Barcelona.\nPer tant, indica que, si el Sr. Laporta li ho permet, ho demanarà a la Generalitat\ni al secretari d’estat d’Esports, encara que no sigui competència de l’ajuntament,\nperò sí que té, l’ajuntament, una relació molt important amb les federacions\ncatalanes i, per tant, té interès que això funcioni així.\nEl Sr. Laporta agraeix el vot favorable del PSC, d’ICV-EUiA, de CiU i l’abstenció\ndel PP. Pel que fa al comentari del Sr. Escudé amb relació a la cimera, li comenta\nque és per fer pinya, i coincideix amb ell totalment en el tema de la proximitat.\nQuant a Iniciativa, també manifesta el seu acord amb el comentari que el PP\nsota el paraigua de l’eficiència i l’eficàcia els està colant tota una sèrie de\nsituacions desfavorables.\nI a la Sra. Pajares li comenta que ja sap que estan en una fase inicial, però que\nés gat escaldat.\nA continuació, agraeix a la tinent d’alcalde que vagi més enllà i pondera\npositivament la predisposició del secretari d’estat d’Esports.\nPer acabar, reitera els agraïments a tots els grups per donar suport a aquesta\niniciativa i celebra que s’aprovi.\nEl Sr. Escudé agraeix la gestió extra que farà la tinent d’alcalde amb el secretari\nd’estat d’Esports, però manifesta que el secretari d’estat, si tant ve per Barcelona,\nja hauria de veure que aquest informe va en contra dels interessos de les\nfederacions catalanes. A continuació, li demana a la tinent d’alcalde que, quan\ntingui el resultat de la gestió amb el secretari d’estat, el comuniqui a les\nfederacions esportives catalanes i a aquesta comissió.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Pajares reitera que això ni tan sols és un projecte, només avantprojecte.\nTambé comenta que, pel que fa a les competències, cal exercir-les i que moltes\nvegades no ho saben fer.\nLa Sra. Sanz se suma a la petició del Sr. Escudé de rebre informació sobre la\ngestió amb el secretari d’estat d’Esports.\nLa Sra. Fandos informa que ella farà la gestió, però que no es compromet a\nconvèncer-lo, i que després ja n’informarà a la comissió.\nLa Sra. Fandos expressa el vot favorable de CIU, el Sr. Escudé expressa el vot\nfavorable del PSC, la Sra. Pajares expressa l’abstenció del PP, la Sra. Sanz\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova.\nb) Proposicions amb contingut de Declaració institucional\nc) Precs\nDel Grup Municipal PP:\n10. Garantir l’accés a les entitats del tercer sector social de la ciutat a una línia\nd’assessorament i suport economicofinancer que els ofereixi formació,\nacompanyament i recerca de finançament tot en el marc dels programes i/o\nprojectes desenvolupats des de Barcelona Activa.\nLa Sra. Martín informa que a Barcelona, com tots saben, hi ha unes 2.500\nentitats socials no lucratives, amb 35.000 persones contractades i 90.000\nvoluntaris, que atenen uns 600.000 beneficiaris, per tant, avui dia recullen la\nmajoria de la demanda social dels ciutadans. Manifesta que actualment aquestes\nentitats estan desbordades a causa de l’augment de la demanda i la manca de\nrecursos econòmics. Indica que aquest fort augment de la demana –actualment\natenen més del doble de persones que abans de l’esclat de la crisi–, el retard en\nels pagaments de les diferents subvencions i la persistència de la crisi econòmica\nposen en perill la viabilitat de moltes d’aquestes entitats socials.\nA continuació, exposa que en aquests moments no existeix cap servei específic\nde finançament i assessorament econòmic per a les entitats del tercer sector\nsocial, com sí que hi ha a altres països, per exemple, França, on existeix una\nentitat, France Active, que ofereix servei d’assessorament econòmic i finançament\na aquest tipus d’entitats. A més, el tercer sector social ja fa temps que ho reclama\nper assegurar la seva viabilitat i optimitzar els recursos i, així, poder atendre més\npersones. Comenta que Barcelona Activa té línies d’assessorament per a\nempreses, però no en té cap d’específica per a aquestes entitats.\nPer acabar, manifesta que aquest és el sentit del seu prec i que creu que cal\nactuar immediatament per pal·liar aquesta feblesa de les entitats socials, que són\nles que fan un gran esforç per atendre el conjunt de la població més desafavorida i\narribar allà on moltes vegades no por arribar l’Administració.\nLa Sra. Fandos precisa que aquest és un tema que afecta Barcelona Activa, però\nque no ha pogut venir ningú de Barcelona Activa i que respondrà el Sr. Miret.\nEl Sr. Miret agraeix el prec a la Sra. Martín i assenyala que coincideix plenament\namb el diagnòstic. Ara bé, precisa que distingiria dos aspectes: l’assessorament i el\nfinançament. Pel que fa a l’assessorament, fa palès que tant des de Barcelona\nActiva com des de l’àrea s’han fet algunes coses, encara que modestes; és a dir,\ns’han organitzat jornades d’innovació social, de formació, d’avaluació d’impacte de\nles polítiques, etc. I en aquests moments indica que treballen conjuntament amb\naquest sector en la preparació d’unes jornades de sostenibilitat per al tercer sector\ni de formació en balanç social. Quant a Barcelona Activa, exposa que també s’han\nfet moltes activitats i que sí que compta amb una línia específica: la línia\nd’economia social de Barcelona, incorporada a través de la Xarxa d’economia\nsocial, que està integrada per noranta-sis entitats i empreses socials sense ànim\nde lucre.\nA continuació, comenta que també hi ha ajuts per a l’accés al finançament a\npartir de la formació en emprenedoria social. Puntualitza que es pot garantir\n\n157\n\n\f158\n\nGASETA MUNICIPAL DE BARCELONA\n\nNÚM. 1\n\nl’assessorament en la recerca de finançament, però no es pot garantir l’accés\ndirecte a aquest suport economicofinancer.\nPel que fa al finançament, indica que Barcelona Activa té tres línies de\nfinançament per a aquestes entitats. Primer, el finançament bancari com a\nfacilitadors acreditats de l’ICF i membres de la xarxa Inicia i convenis bilaterals\namb les principals entitats financeres. Segon, finançament públic a través d’ajuts\nprovinents dels organismes públics autonòmics, estatals i europeus, i la inversió\nprivada. I, de manera específica, una línia de finançament d’economia social i\ncooperativa, que són ajuts en forma de garantia per al finançament de les\nempreses d’economia social.\nLa Sra. Martín indica que el Sr. Miret i ella no parlen del mateix. Insisteix que a\nBarcelona Activa no hi ha cap servei específic, només actuacions puntuals que res\ntenen a veure amb el que el seu grup demana. Per això manifesta que, si és\ncompetència de Barcelona Activa, ja ho tornaran a presentar en l’àmbit que\ncorrespongui.\nEn tot cas, pregunta si li accepten el prec.\nEl Sr. Miret insisteix que, d’acord amb la documentació que li han lliurat i que\nparla específicament d’aquesta xarxa d’economia social, sí que es garanteix aquest\nservei de suport financer i d’assessorament al tercer sector social. Tanmateix,\nmanifesta que sí que accepten el prec.\nLa Sra. Martín agraeix que acceptin el prec. Tot seguit, comunica que s’ha\nd’absentar i prega que la resposta al seguiment de proposició que té presentat la\nhi donin per escrit.\nEs dóna per tractat.\n11. Que el Govern municipal procedeixi al tancament perimetral de la zona\ndestinada a pistes de bàsquet que utilitza el Centre Parroquial Roser dins el\nComplex Esportiu Municipal Fort Pienc, durant l’exercici 2014.\nLa Sra. Pajares informa que el Centre Parroquial Roser és un club de bàsquet\nfundat el 1933, que actualment tramita el trasllat a una nova seu i que les seves\npistes de bàsquet ja funcionen al Complex Esportiu Municipal Fort Pienc. Aquestes\npistes tenen el perímetre lateral obert i, per tant, estan exposades a les\ninclemències climàtiques, cosa que ha provocat en nombroses ocasions haver de\nsuspendre els entrenaments o els partits oficials.\nTot seguit, exposa que s’ha presentat un projecte per cobrir el perímetre, la qual\ncosa permetria l’homologació de les pistes per a la competició i, per tant, podrien\ndeixar de pagar l’actual lloguer de les pistes del CEM Estació del Nord.\nPer tot això demana que acceptin aquest prec i que es tiri endavant aquesta\ninversió en favor d’un dels clubs de bàsquet més reconeguts de la ciutat.\nLa Sra. Fandos agraeix a la Sra. Pajares aquest prec i li recorda que el govern\nmunicipal ha demostrat durant el mandat el seu interès per la continuïtat d’aquest\nclub, amb les accions i inversions que van dur a terme, juntament amb el Districte\nde l’Eixample i l’Institut Barcelona Esports i amb la col·laboració d’Hàbitat Urbà,\nper fer possible que estiguin on són ara –sota el pont de Marina–, a més d’utilitzar\nles instal·lacions del CEM Fort Pienc.\nA continuació, manifesta que comparteix la necessitat de fer aquesta obra, però\nque cal fer una requalificació d’aquest espai, que actualment és un equipament\nviari i alhora esportiu, cosa que no és tan senzilla.\nPer acabar, demana que, en el cas que aquest pla especial sigui aprovat i la\nqualificació urbanística demostri la viabilitat tècnica del projecte, tant el Grup del\nPP com la resta de grups donin suport al govern municipal en aquest projecte.\nAlhora manifesta que la preocupació no és per la dotació econòmica, sinó per la\npossibilitat de fer-ho en aquest espai. Per tant, precisa que accepten el prec, però\namb aquest condicionant de l’aprovació del pla especial i la qualificació urbanística.\nLa Sra. Pajares agraeix l’acceptació del prec a la Sra. Fandos. Tot seguit, explica\nque el van presentar a la Comissió d’Urbanisme, però els van assenyalar que\ndepenia de l’IMEB i per això l’han presentat aquí. D’altra banda, precisa que\nestaran atents durant aquest exercici 2014 al compliment d’aquest prec i, si cal,\nels el recordaran.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Fandos aclareix que no és un tema econòmic, sinó urbanístic. Indica que\naquest equipament depèn del Districte de l’Eixample i reitera que el seu grup\nvalora molt especialment el Centre Parroquial el Roser i que faran tot el que sigui\nen benefici d’aquesta entitat esportiva.\nEs dóna per tractat.\nDel Grup Municipal ICV-EUiA:\n12. Que el govern municipal signi un conveni de col·laboració amb les entitats\nespecialitzades en l’atenció a dones que han patit i pateixen violència sexual\n(agressions sexuals, abusos sexuals o assetjament sexual).\nLa Sra. Sanz exposa algunes dades rellevants de l’enquesta de violència\nmasclista de Barcelona del 2010, com per exemple que el 6,6% de les dones han\ntingut intents de violació al llarg de la seva vida, o que el 5,4 han patit tocaments\nsexuals amb violència. Manifesta que aquestes dades, entre d’altres, demostren\nque aquesta és una violència molt invisible i que són molts els professionals que\ndes de l’Administració i des de les entitats assisteixen, assessoren i acompanyen\ndones que han patit violència sexual. En aquest sentit, indica que el seu prec vol\nreforçar i visibilitzar tota aquesta feina que desenvolupen els professionals i\nconsidera que un dels mitjans per fer-ho és el desenvolupament d’un conveni, atès\nque permetria garantir una bona atenció i fer-ne el seguiment corresponent.\nLa Sra. Vila explica el circuit que s’estableix per a l’atenció de les dones que han\npatit violència sexual: s’atenen inicialment a l’equip d’atenció a les dones i també\nals punts d’informació i atenció a les dones i, un cop detectats aquests casos, es\nderiven al servei d’atenció integral de l’Hospital Clínic, que és el centre de\nreferència de la ciutat, amb un molt bon servei d’atenció i de seguiment posterior\ndels casos.\nD’altra banda, informa que els casos en què es detecta que aquesta agressió\nprové de la parella s’atenen directament pels equips d’atenció a les dones.\nEn aquest sentit, manifesta que l’Ajuntament, des de la Direcció de Programes\nde Dones, considera que aquest circuit establert ja cobreix perfectament els casos\nque els arriben d’aquesta expressió concreta de violència masclista i que, per tant,\nno és necessari signar convenis amb entitats que prestin una atenció, atès que des\nde l’Administració pública ja es presta aquest servei que cobreix totes les\nnecessitats.\nD’altra banda, exposa que mantenen oberta la via de les subvencions per a\nentitats que treballen en aquest àmbit, perquè entenen que no totes les dones\npassen pel circuit públic i que algunes es dirigeixen directament a les entitats.\nPer acabar, informa que en la convocatòria del 2013 es van destinar 122.000\neuros a finançar els diferents projectes presentats vinculats a temes de violència\nenvers les dones i que dels quaranta-quatre projectes presentats per entitats\nnomés dues entitats es podien emmarcar en el que tracten en aquest moment, i\nque ambdues van rebre subvenció. Per tot això, consideren que aquesta demanda\nqueda perfectament coberta.\nLa Sra. Sanz li replica que demanen aquest conveni perquè consideren que amb\nla subvenció que reben aquestes entitats no es garanteix el seguiment de l’atenció;\nés a dir, que l’Administració, d’alguna manera, es desprèn d’aquest seguiment i\nd’aquest assessorament.\nD’altra banda, insisteix que és una violència molt invisibilitzada, que és una\nviolència sexual molt concreta, que costa molt que les mateixes dones denunciïn\naquests casos; que la informació que els arriba de moltes d’aquestes entitats és\nque des dels EAD, des de serveis socials, des dels PIAD i des dels hospitals els\nestan derivant casos.\nEn aquest sentit, demana que, primer de tot, verifiquin si és veritat això o no. A\nmés, manifesta que, davant de la realitat que altres administracions, com la\nGeneralitat, per exemple, redueixen dràsticament aquestes partides i també les\nsubvencions, cal que l’Ajuntament treballi per garantir que aquestes dones són\nateses de la millor manera possible.\n\n159\n\n\f160\n\nGASETA MUNICIPAL DE BARCELONA\n\nNÚM. 1\n\nPer acabar, recorda que Barcelona ha estat capdavantera sempre en polítiques\nde lluita contra la violència masclista –va ser el primer municipi a establir una casa\nd’acollida– i, en aquest sentit, considera que hauria de ser voluntat d’aquest\ngovern municipal no perdre aquest treball.\nLa Sra. Vila indica que, d’acord amb la memòria que els han fet arribar aquestes\nentitats, només són dotze les dones que vénen derivades dels PIAD i tres de l’EAD\ni que, per això, consideren que actualment no cal aquest conveni, perquè les\nnecessitats econòmiques que puguin tenir aquestes entitats ja es cobreixen a\ntravés de les subvencions.\nEs dóna per tractat.\nDel Grup Municipal UpB:\n13. Que el govern municipal planifiqui la construcció a Barcelona, prop de les\nzones de platja, d’un poliesportiu o una instal·lació permanent que pugui acollir\ndiverses disciplines d’esports de platja.\nEl Sr. Laporta informa que aquest prec demana al govern municipal que\nplanifiqui la construcció a Barcelona, prop de les zones de platja, d’un poliesportiu\nper a diversos esports de platja.\nLa Sra. Fandos comunica que accepten el prec, amb el benentès que aquest\npoliesportiu no cal que sigui cobert. Informa que el govern municipal treballa en\naquest tema de definir instal·lacions i espais esportius per acollir esports de platja,\nper exemple, en la plataforma que en principi s’havia de destinar al projecte de\nzoo marí.\nD’altra banda, s’han creat dues comissions, en les quals participen Sant Martí,\nMedi Ambient, l’IBE i BSM, per treballar aquest tema. Indica que la idea no és fer\nun pavelló –ja hi ha el de la Mar Bella–, sinó fer instal·lacions permanents a la\nmateixa platja que permetin el desenvolupament d’aquests esports.\nEl Sr. Laporta agraeix l’acceptació del prec i matisa la voluntat que Barcelona,\nque és una ciutat de mar, de platja, sigui un referent mundial dels esports de\nplatja, com ho és de molts altres esports.\nLa Sra. Fandos manifesta el seu acord amb el que ha expressat el Sr. Laporta i\npuntualitza que a Barcelona hi ha federacions i associacions d’esports de platja que\ntenen esportistes d’alt nivell.\nEs dóna per tractat.\nd) Preguntes\nDel Grup Municipal PSC:\n14. Quin és el nombre de sol·licituds d’ajuts a menjador escolar que han rebut\nels centres de serveis socials, i quantes d’aquestes sol·licituds han estat\nacceptades (desglossat pel curs 2012-2013 i el que correspon a aquest curs)?\nLa Sra. Moraleda pregunta quin és el nombre de sol·licituds d’ajuts a menjador\nescolar que han rebut els centres de serveis socials i quantes d’aquestes\nsol·licituds han estat acceptades, desglossat per al curs 2012-2013 i el que\ncorrespon a aquest curs. Demana que li donin la resposta també per escrit.\nLa Sra. Canals informa que, des del setembre del 2012 fins al juny del 2013,\ns’han tramitat 2.146 ajuts de menjador i que l’import ha estat de 500.606 euros.\nPuntualitza que aquest concepte d’ajut econòmic de menjador –aquests 2.146–\nengloba tots els ajuts, ja siguin només per a un mes com per a tot el període\nescolar, o per a tot l’import o només per a una part, d’acord amb el criteri del\nprofessional dels serveis socials.\nLa Sra. Moraleda demana que en la resposta per escrit ho especifiquin amb més\ndetall.\nLa Sra. Canals li comunica que no li podran facilitar aquesta informació amb més\ndetall perquè l’aplicació Cognos recull el concepte d’ajut tramitat, sense especificar\nel tipus d’ajut.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEs dóna per tractada.\n15. Quina valoració fa l’Ajuntament de Barcelona de la disminució de prop de 20\nmilions d’euros de l’aportació del Servei Català de la Salut al Parc de Salut Mar, en\nel projecte de pressupostos del 2014 de la Generalitat de Catalunya i quines\naccions pensa emprendre aquest Ajuntament per garantir la qualitat dels serveis\nd’aquest hospital de referència de Barcelona?\nLa Sra. Jaurrieta explica que, si es fa una comparació amb el pressupost del\n2012 –atès que el del 2013 va ser prorrogat–, els ingressos del Parc de Salut Mar\ntenen una disminució de 6,6 milions d’euros, i, si es té en compte les aportacions\ndel Servei Català de la Salut, la disminució en aquests dos anys és pràcticament de\n20 milions d’euros. D’altra banda, exposa que hi ha una prestació de serveis que\nsembla que són ingressos privats que creixen 12,7 milions d’euros.\nA continuació, assenyala que, atès que l’Ajuntament de Barcelona representa el\n40% del govern del Parc de Salut Mar, voldrien saber què ha passat amb aquests\nimports. A més, recorda que els barris de Ciutat Vella i Sant Martí depenen\nd’aquest hospital, que a més té les urgències i la fase de creixement aturada, amb\nla qual cosa creu que aquesta disminució arriba en el pitjor moment.\nLa Sra. Iniesta indica que l’aportació global al Consorci Parc de Salut Mar no ha\ndisminuït, d’acord amb la resposta del CatSalut i tota la seva informació. Informa\nque la disminució de 20 milions d’euros s’observa en el capítol VI –capítol de\ntransferències– de l’avantprojecte del pressupost 2014 i que aquest capítol no fa\nreferència a l’activitat concertada adreçada als serveis de les persones. A\ncontinuació, explica que aquest capítol VI incloïa la compensació del dèficit històric,\nel finançament afectat pels serveis assistencials del traspàs del centre Emili Mira,\nper part de la diputació, i el finançament per fer de mitjancer del funcionament de\nCasernes de Sant Andreu, i que en els pressupostos del 2014 s’inclouen les\ndespeses pel que fa al centre Emili Mira i Casernes de Sant Andreu, que es va\narribar a un acord perquè anessin disminuint, però no s’inclou el dèficit històric, ja\nque en l’Acord de govern del 13 d’abril de 2012 es va decidir que passés a\nconcertació.\nQuant a la contractació de l’activitat, informa que es preveu per un import de\n221 milions d’euros, la qual cosa suposa un increment de més de 7,2 milions\nrespecte del pressupost del 2012. Tot seguit, comenta que el CatSalut, des de\nl’any 2010, reconeix l’activitat del Parc de Salut Mar i s’ha augmentat la compra en\nun 8,13%.\nLa Sra. Jaurrieta remarca que la Sra. Iniesta parla del capítol VI i ella del capítol\nIV, és a dir, les transferències corrents del Servei Català de la Salut. Tot seguit\nplanteja dues preguntes: què va fer l’Ajuntament per defensar que no es produís\naquesta reducció d’ingressos al Parc de Salut Mar; és a dir, com va defensar els\ninteressos de la ciutadania de Barcelona perquè això no fos una realitat, i, segona\npregunta, si poden garantir que aquesta reducció no afectarà en res l’activitat\nassistencial de l’hospital.\nLa Sra. Iniesta insisteix que ha parlat de les transferències del CatSalut amb\nrelació als acords de govern anterior referents a Casernes de Sant Andreu i Emili\nMira i que l’activitat de concertació és una altra cosa. D’altra banda, remarca que\ns’ha reconegut el dèficit històric i s’ha augmentat la concertació. Pel que fa a si\ns’ha augmentat l’activitat reconeguda al Parc de Salut Mar, precisa que aquesta ha\nestat la seva actuació. I amb relació a l’Emili Mira, a Casernes de Sant Andreu i tot\nel que fa referència a aquesta quantitat problemàtica de dèficit del Parc de Salut\nMar, indica que l’actuació ha estat anar-ho reconvertint perquè no tingui\nrepercussió en l’atenció als pacients de Ciutat Vella i Sant Martí.\nEs dóna per tractada.\nDel Grup Municipal ICV-EUiA:\n16. Quines accions portarà a terme el govern municipal davant l’anunci de la\nDiputació de Barcelona d’anul·lar el conveni de cessió d’espais de l’Escola de la\nDona a l’entitat Centre de Cultura de Dones Francesca Bonnemaison?\n\n161\n\n\f162\n\nGASETA MUNICIPAL DE BARCELONA\n\nNÚM. 1\n\nLa Sra. Sanz manifesta que, amb relació a la possibilitat, per part de la\nDiputació de Barcelona, d’anul·lar la cessió d’espais de l’edifici del carrer Sant Pere\nMés Baix al Centre Cultural de les Dones Francesca Bonnemaison, voldria saber\nquè sap de tot això la regidora de la Dona i si hi està d’acord, tenint en compte\nque las tasca desenvolupada per aquesta entitat és una tasca reivindicativa,\nformativa i participativa de gran valor per a la ciutat, en general, i per al moviment\nfeminista de la ciutat, en concret.\nLa Sra. Vila indica que la informació que tenen és que caducava el conveni\nsignat uns deu anys enrere, entre la diputació i aquesta entitat, i que, per tal\nd’adequar-lo a la realitat i a les necessitats del moment, s’ha creat un grup de\ntreball entre la diputació i l’entitat per veure quin contingut ha de tenir aquest nou\nconveni, i que la voluntat de la diputació és poder-lo renovar i donar cabuda a\ntotes les activitats que tenen lloc a l’espai de Sant Pere Més Baix.\nTot seguit, assenyala que com a ajuntament, d’una banda, s’han informat\nd’aquesta qüestió i, d’altra banda, que mantenen les línies de treball que tenen\namb aquesta entitat i que estan desenvolupant un conjunt de nous projectes per\ntal de reforçar aquesta entitat i donar-li la visibilitat que es mereix.\nLa Sra. Sanz li demana a la Sra. Vila que no només s’informin, sinó que entomin\naquesta qüestió perquè al seu grup li ha arribat la preocupació de l’entitat que\ngestiona una part d’aquest espai. A més, l’Ajuntament ha de defensar la\nimportància d’aquest espai, perquè l’Ajuntament ha posat recursos i ha atorgat\nsubvencions per garantir les activitats que desenvolupa aquesta entitat, atès que\nofereix un servei a les dones de Barcelona i també estalvia a l’Ajuntament dur-ho a\nterme.\nA continuació, assenyala que aquest servei de promoció a la creació artística de\nles dones és una prioritat i que no es poden fer polítiques de gènere i polítiques\nd’igualtat sense espais i sense suport a les entitats. Així mateix, comenta que la\ndiputació compta amb molts espais a la ciutats, però que aquest espai és un espai\nde referència per a les entitats i que cal tenir en compte que acull activitats que\ns’haurien de desenvolupar a Ripoll, 25, que és un equipament que no està acabat i\nque les entitats que hi són reivindiquen que no hi ha més espai.\nEn resum, demana que entomin i afrontin aquesta qüestió i que garanteixin i\ndefensin l’interès de la ciutat i de les dones de la ciutat.\nEs dóna per tractada.\nDel Grup Municipal UpB:\n17. Quin és el capteniment del govern municipal sobre el preu del lloguer dels\ncamps de futbol als equipaments públics de la nostra ciutat?\nEl Sr. Laporta comenta que han plantejat aquesta pregunta, referent al\ncapteniment del govern municipal sobre el preu dels lloguers dels camps de futbol\nd’equipaments públics perquè tenen notícies que el criteri que s’aplica no és\nhomogeni i, si això és cert, consideren que no hi hauria d’haver discriminacions en\naquest sentit.\nLa Sra. Fandos exposa que, a conseqüència d’un acord de govern del 20 d’abril\nde 2010, proposat per ERC, es van homogeneïtzar les tarifes de lloguer dels camps\nde futbol per a les categories juvenils, infantils, alevins i benjamins i es va fixar un\nllindar màxim de preus unitaris de 13,46 euros per als entrenaments i 23,70 euros\nper als partits de competició. Comunica que els anys 2012 i 2013 es va mantenir\naquesta base d’homogeneïtzació amb els increments anuals aprovats, com també\nes preveu el mateix per al 2014.\nA continuació, fa palès que això en alguns casos provoca dèficits d’explotació\nque ha d’assumir l’ajuntament, tot i que matisa que no hi ha cap inconvenient\nperquè hi estan d’acord i, a més, consideren que no es poden apujar els preus\nperquè ja signifiquen un cost molt important per a les entitats que n’han de fer ús.\nEl Sr. Laporta manifesta la seva satisfacció amb les explicacions rebudes.\nConsidera que és important mantenir aquest criteri d’homogeneïtzació, malgrat\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ngeneri dèficits d’explotació en alguns camps, ja que és un element de cohesió\nsocial i d’integració.\nEs dóna per tractada.\ne) Seguiment Proposicions / Declaracions de Grup\nDel Grup Municipal PSC:\n18. Que s’informi de l’estat d’execució del prec acceptat a la Comissió de\nQualitat de Vida, Igualtat, Joventut i Esports de 21 de maig de 2013 amb el\ncontingut següent: (M1115/7520) Que el Govern realitzi una enquesta de\nsatisfacció a tots els usuaris i les usuàries dels àpats a domicili i àpats en\ncompanyia que se serveixen en els casals, en els espais de gent gran o en\nmenjadors socials per tal d’avaluar el grau de qualitat i quantitat del menjar i del\nfuncionament del mateix servei.\nLa Sra. Díaz exposa que el mes de maig van presentar en aquesta comissió un\nprec en què demanaven al govern municipal que fes una enquesta de satisfacció\nals usuaris dels àpats a domicili i àpats en companyia per avaluar el grau de\nqualitat i quantitat del menjar i el funcionament d’aquest servei, i que en la\nresposta el govern els va informar que tenien previst fer una valoració del grau de\nsatisfacció dels usuaris durant l’últim trimestre d’aquest any. Tot seguit, comenta\nque al final de la presentació del prec van demanar que se’ls informés dels\nindicadors que inclouria l’enquesta i que la tinent d’alcalde i el mateix gerent li van\ncomunicar que s’hi posarien en contacte.\nPer acabar, manifesta que, de moment, ningú s’hi ha posat en contacte i voldria\nsaber si encara no s’ha fet o si ja s’ha fet, però no els ho han consultat.\nLa Sra. Fandos indica que no era conscient que no s’hi havia contactat i que ho\nlamenta. Informa que sí que s’està fent aquest estudi de l’impacte i la satisfacció\nd’aquest servei, per part de l’empresa Inside, seleccionada d’acord amb la Direcció\nde Serveis de Qualitat i Avaluació de l’Ajuntament.\nA continuació, indica que l’objectiu d’aquest estudi és conèixer l’impacte i la\nsignificació del servei. Fa un repàs per sobre dels ítems que utilitza aquest estudi:\nactituds, motius i frens per a l’ús del servei d’àpats, tenint en compte els usuaris\nde domicili i els de companyia; emocions i sentiments i principals aspectes\nsubjectius –positius i negatius– que els aporta; la repercussió que té en la vida\ndels usuaris, pel que fa a alimentació i nutrició; confiança per continuar vivint sols,\nsi amplia les relacions socials i d’amistat; quin tipus de transport fan servir per\narribar al menjador, proximitat-llunyania respecte de la llar, si estarien disposats a\ndesplaçar-se amb un mitjà de transport per anar a un altre menjador els caps de\nsetmana, festius i mesos d’estiu; el grau d’interès dels usuaris en el valor nutritiu\ndels aliments, segons siguin usuaris de menú normal o d’algun menú de dieta. A\nmés, matisa que hi ha tot un apartat de valoració de la qualitat del servei: qualitat\ndels productes alimentaris –gust, olor, color, aspecte–, presentació i aspecte visual\ndel plat, adequació de la temperatura, varietat i proporció dels aliments,\npreferència per algun tipus de plats, aspectes que cal millorar respecte als\naliments; també sobre el personal, la puntualitat, neteja, satisfacció global i\nd’activitats i percepció de l’evolució del servei en els darrers anys.\nPer acabar, reitera que lamenta que no li ho hagin consultat. Manifesta que no\nsap si encara són a temps de poder incloure-hi algun ítem que la Sra. Díaz\nsuggerís.\nEl Sr. Miret comunica a la Sra. Díaz que li faran arribar tota la documentació.\nCreu que encara són a temps d’afegir-hi alguna cosa si hi hagués res a millorar.\nManifesta que demà enviarà una nota a l’institut en aquest sentit.\nLa Sra. Díaz assenyala que agrairia que li ho enviessin per escrit, que a més era\nel compromís de la gerent de Serveis Socials.\nLa Sra. Fandos comenta que està previst tenir els resultats a final d’any.\nEs dóna per tractada.\n\n163\n\n\f164\n\nGASETA MUNICIPAL DE BARCELONA\n\nNÚM. 1\n\nDel Grup Municipal PP:\n19. Es requereix al govern municipal que informi sobre les gestions realitzades i\nl’estat d’execució de la següent proposició, aprovada en la sessió de 21 de maig\ndel 2013: (M1115/7500) La Comissió de Qualitat de vida, Igualtat, Joventut i\nEsports acorda: Instar l’Autoritat Metropolitana del Transport (ATM) a modificar les\ncondicions d’accés a la targeta rosa en la seva modalitat gratuïta per tal d’incloure\ntotes les persones majors de seixanta anys que es troben sota el llindar de la\npobresa i que actualment no hi poden accedir.\nEs dóna per tractada.\nDel Grup Municipal ICV-EUiA:\n20. Què el govern municipal informi sobre l’execució del prec acceptat pel\ngovern municipal el passat 8 d’octubre amb el contingut següent: Que el govern\nmunicipal insti el Govern de la Generalitat de Catalunya que restableixi de forma\nimmediata les prestacions econòmiques vinculades a places de residències per a\npersones en situació de dependència, i a que es renunciï a retallar les prestacions\ndel programa de suport a l’autonomia en la pròpia.\nEl Sr. Gomà exposa que l’estiu passat van conèixer que el Govern de la\nGeneralitat ajornava el pagament de prestacions de places de residència i retallava\nel programa de Vida Independent, i que, la primera setmana d’octubre, el Govern\nels va informar que no era un ajornament temporal, sinó indefinit. Davant d’això,\nvan presentar una iniciativa a la comissió, el mes d’octubre, per instar el Govern\nde la Generalitat al restabliment immediat d’aquest programa. Tot seguit, demana\nsaber si aquesta exigència s’ha dut a terme per part del govern de la ciutat, com\ns’ha fet i quins resultats concrets ha tingut.\nLa Sra. Fandos comunica que s’ha fet, que ella mateixa s’ha reunit amb la\nconsellera i amb el Consorci de Benestar Social per analitzar la situació i fer arribar\nal Departament de Benestar Social i Família la preocupació per les persones\nafectades per la suspensió d’aquesta prestació.\nD’altra banda, informa que, encara que ja sap que no és el mateix, garanteixen\n–per mitjà del SAUV– que cap situació urgent quedi desatesa. També fa palès que\nel SAUV ha atès de gener a octubre de 2013 les mateixes persones que durant tot\nl’any passat: 435 persones grans, i que, si cal, poden augmentar la intensitat del\nSAD per garantir la correcta atenció a les persones mentre no disposen d’una plaça\nde residència en el sistema públic.\nA continuació, dóna una sèrie de dades de l’actuació de l’ajuntament en aquest\nàmbit. En resum, l’any 2011 es van fer 59.508 estades i aquest any 2013 (fins a\n31 d’octubre), 76.845; l’any 2011 es van atendre 461 persones i aquest any ja\ns’han atès 673, i pel que fa als ingressos, el 2011 van ser 341 i aquest any, de\nmoment, ja són 435.\nPer acabar, reconeix que no és exactament el que preguntava el Sr. Gomà, però\nque han fet la part que havien de fer –instar el Govern de la Generalitat– i encara\nalguna cosa més, que és amb els recursos de l’ajuntament evitar que quedin\ndesateses les situacions d’urgència.\nEl Sr. Gomà li agraeix la informació amb relació al SAUV i a les estades, però\ninsisteix a saber quin resultat concret va tenir la trobada amb la consellera i si hi\nha cap compromís de restabliment de les prestacions.\nEs dóna per tractada.\nVI) Mocions\nNo havent-hi altres assumptes per tractar, la Presidència aixeca la sessió a les\n20.45 h.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nComissió de Presidència i Règim Interior\nActa de la sessió del dia 20 de novembre de 2013, aprovada el dia 11 de\ndesembre de 2013\nA la sala President Lluís Companys de la casa de la ciutat, el 20 de novembre de\n2013, s’hi reuneix la Comissió de Presidència i Règim Interior, sota la presidència\nde la Ima. Sra. Belén Pajares Ribas. Hi assisteixen les Imes. Sres. i els Ims. Srs.:\nJoaquim Forn i Chiariello, Jaume Ciurana i Llevadot, Antoni Vives i Tomàs, Gabriel\nColomé Garcia, David Escudé Rodríguez, Guillem Espriu Avendaño, Montserrat\nSánchez Yuste, Ángeles Esteller Ruedas, Xavier Mulleras Vinzia, Ricard Gomà\nCarmona, Joaquim Mestre Garrido, i Joan Laporta i Estruch, assistits per la tècnica\njurídica, Sra. Anna Martori i Salichs, qui actua per delegació del secretari general\nde la Corporació, Sr. Jordi Cases i Pallarés, i certifica.\nTambé hi són presents els Ims. Srs. Raimond Blasi Navarro i Eduardo Bolaños\nRodríguez, i el Sr. Carles Agustí i Hernández, comissionat de Participació Ciutadana\ni Associacionisme.\nExcusen la seva absència l’Ima. Sra. Sònia Recasens i Alsina i l’Im. Sr. Jordi\nMartí i Galbis.\nS’obre la sessió a les 10:05 hores.\nI) Aprovació de l’acta de la sessió anterior\nS’aprova.\nII) Part Informativa\na) Despatx d’ofici\nEn compliment de l’article 63.1 del Reglament Orgànic Municipal, es comuniquen\nles resolucions següents:\n1. Del gerent municipal, de 29 d’octubre de 2013, que aprova els Plecs de\nclàusules i inicia l’expedient per a la contractació de la gestió de continguts\nredaccionals per a transmetre les necessitats de màrqueting i comunicació a través\nde diferents mitjans de comunicació, per als exercicis 2013-2014, i per un import\nde 300.000,00 euros.\n2. Del gerent municipal, de 16 d’octubre de 2013, que adjudica el contracte per\na la coordinació i gerència del projecte Smart Procurement European Alliance\n(SPEA) a María Teresa Julieta Ossio Bustillo, per als exercicis 2013 a 2015, i per un\nimport de 69.800,00 euros.\n3. Del gerent municipal, de 18 d’octubre de 2013, que adjudica el contracte per\nal servei de control d’accessos Fabra i Coats a Integración Social de Minusválidos,\nper als exercicis 2013 a 2015, i per un import de 259.791,84 euros.\n4. Del gerent municipal, de 29 d’octubre de 2013, que adjudica l’acord marc que\nté per objecte determinar els tipus de material d’arts gràfiques d’adquisició\ncentralitzada i utilització comuna pels òrgans municipals a les empreses\nseleccionades segons els tipus de materials d’arts gràfiques i segons els lots\nindicats a la relació que figura en l’annex 1 de la proposta de resolució.\n5. Del gerent de recursos, d’11 d’octubre de 2013, que convoca un concurs i\naprova les bases per a la provisió d’un lloc de treball de Suport 2 de la família\nGeneral (GE), adscrit al Departament de Gestió Econòmica i Planificació de la\nDirecció d’Organització i Planificació de la Gerència de Recursos Humans i\nOrganització.\n6. Del gerent de recursos, de 9 d’octubre de 2013, que convoca un concurs i\naprova les bases per a la provisió d’un lloc de treball de Tècnic/a 2 de la família de\n\n165\n\n\f166\n\nGASETA MUNICIPAL DE BARCELONA\n\nNÚM. 1\n\nServeis urbanístics i d’obra (OP), adscrit al Servei de senyalització horitzontal del\nDepartament d’Operacions de la Direcció de Serveis de Mobilitat de la Gerència de\nPrevenció, Seguretat i Mobilitat.\n7. Del gerent de recursos, de 9 d’octubre de 2013, que convoca un concurs i\naprova les bases per a la provisió d’un lloc de treball de Gestor/a de Projecte 1 de\nla família General (GE), adscrit a l’Oficina de Management i Pressupost executiu de\nla Gerència d’Economia, Empresa i Ocupació.\n8. Del gerent de recursos, de 9 d’octubre de 2013, que convoca un concurs i\naprova les bases per a la provisió d’un lloc de treball de Gestor/a de Projecte 2 de\nla família General (GE), adscrit a la Direcció Programa Drets Civils de la Direcció de\nServeis d’Equitat Social i Salut de la Direcció Executiva de Qualitat de Vida i\nIgualtat de la Gerència de Qualitat de Vida, Igualtat i Esports.\n9. Del gerent de recursos, de 9 d’octubre de 2013, que convoca un concurs i\naprova les bases per a la provisió de dos llocs de treball de Tècnic/a 3 de la família\nde Serveis de Gestió i Administració (GA), adscrits al Projecte de Gestió de\nCentralitat del Departament de Territori de la Gerència del Districte de Ciutat Vella.\n10. Del gerent de recursos, de 9 d’octubre de 2013, que convoca un concurs i\naprova les bases per a la provisió d’un lloc de treball de Tècnic/a 3 de la família de\nServeis de Gestió i Administració (GA), adscrit a la Direcció Executiva de Qualitat\nde Vida i Igualtat de la Gerència de Qualitat de Vida, Igualtat i Esports.\n11. Del gerent de recursos, de 16 d’octubre de 2013, que convoca un concurs i\naprova les bases per a la provisió d’un lloc de treball de Suport 3 de la família\nGeneral (GE), adscrit al Departament de Planificació de Mobilitat de la Direcció de\nServeis de Mobilitat de la Gerència de Prevenció, Seguretat i Mobilitat.\n12. Del gerent de recursos, de 16 d’octubre de 2013, que convoca un concurs i\naprova les bases per a la provisió d’un lloc de treball de Suport 3 de la família\nGeneral (GE), adscrit al Departament de Contractació i Subvencions de la Direcció\nde Serveis de Gestió econòmica i personal, depenent de la Direcció de Serveis\nGenerals de la Gerència de Recursos.\n13. Del gerent de recursos, de 16 d’octubre de 2013, que convoca un concurs i\naprova les bases per a la provisió d’un lloc de treball de Tècnic 2 de la família de\nServeis de gestió i administració (GA), adscrit al Departament de Recursos Interns\nde la Direcció de Serveis Generals del Districte de les Corts.\n14. Del gerent de recursos, de 24 d’octubre de 2013, que convoca un concurs i\naprova les bases per a la provisió de dos llocs de treball de Tècnic/a 2 de la família\nde Serveis Urbanístics i d’Obra (OP), adscrits al Departament d’Informació i\nDocumentació de la Gerència Adjunta d’Urbanisme de la Gerència d’Hàbitat Urbà.\n15. Del gerent de recursos, de 24 d’octubre de 2013, que convoca un concurs i\naprova les bases per a la provisió d’un lloc de treball de Suport 4 de la família\nGeneral (GE), adscrit al Departament de Projectes Urbans de la Direcció de\nProjectes d’Hàbitat Urbà de la Gerència d’Hàbitat Urbà.\n16. Del gerent de recursos, de 28 d’octubre de 2013, que convoca un concurs i\naprova les bases per a la provisió d’un lloc de treball de Gestor/a de Projecte 2 de\nla família General (GE), adscrit a la Direcció de Serveis a les Persones i al Territori\nde la Gerència del Districte de Ciutat Vella.\n17. Del gerent de recursos, de 24 d’octubre de 2013, que convoca un concurs i\naprova les bases per a la provisió d’un lloc de treball de Tècnic/a 2 de la família\nprofessional de Serveis de Gestió i Administració (GA), adscrit al Departament de\nPlanificació i Processos de la Direcció de Serveis d’Estratègia i Innovació de la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDirecció Executiva de Qualitat de Vida i Igualtat de la Gerència de Qualitat de Vida,\nIgualtat i Esports.\n18. Del gerent de recursos, de 24 d’octubre de 2013, que convoca la provisió\nper lliure designació i aprova les bases d’un lloc de treball de Suport 3 de la família\nGeneral (GE) adscrita a la Sindicatura de Greuges de Barcelona.\n19. Del gerent de recursos, de 28 d’octubre de 2013, que convoca la provisió\nper lliure designació i aprova les bases d’un lloc de treball de Cap de Departament\n1 de la família de Serveis Generals (GE) adscrit al Departament de Serveis\nJurídics-Secretaria de la Direcció de Serveis Generals de la Gerència del Districte\nde Sant Andreu.\n20. Del gerent de recursos, de 9 d’octubre de 2013, que deixa sense efectes el\nconcurs aprovat per decret d’Alcaldia, de 28 de maig de 2013, pel qual es va\nconvocar un concurs per a la provisió d’un lloc de treball de Suport 2 de la família\nGeneral (GE), per a la direcció del Centre Cívic Matas i Ramis, adscrit al\ndepartament de Serveis a les Persones de la Gerència del Districte d’HortaGuinardó.\n21. Del gerent de Recursos Humans i Organització, de 15 d’octubre de 2013,\nque modifica el decret d’Alcaldia, de 6 de setembre de 2013, d’aprovació de la\nllista de persones admeses i excloses en el concurs per a la provisió d’un lloc de\ntreball de Gestor/a de Projecte 2 de la família General (GE), en el sentit d’admetre\ncom a participant la Sra. Elisa López Robles.\n22. Del gerent de Recursos, de 15 d’octubre de 2013, que modifica les bases del\nconcurs per a la provisió d’un lloc de treball de tècnic/a 2 de la família de Serveis\nUrbanístics i d’Obra (OP), publicat a la Gaseta del 10 d’octubre.\n23. Del gerent de Recursos Humans i Organització, de 24 d’octubre de 2013,\nque rectifica el decret d’Alcaldia, de 20 de setembre de 2013, en el sentit\nd’admetre com a participant a la Sra. Judith Castellví Majó, en la convocatòria de\nprovisió per mobilitat voluntària, en la categoria de tècnica mitjana de treball social\nde l’Institut Municipal de Serveis Socials.\n24. Del gerent de recursos, de 16 d’octubre de 2013, que nomena la Sra. Carme\nJaume Esteve per ocupar el lloc de treball de Suport 2 de la família General (GE),\nadscrit al Servei d’atenció telefònica del Departament de Serveis d’Atenció\nCiutadana (concurs 24/2013-C).\n25. Del gerent de recursos, de 29 d’octubre de 2013, que nomena la Sra. Eva\nHernando Prior per ocupar el lloc de treball de Gestora de Projecte 2 de la família\nprofessional General (GE), adscrita al Departament de Comunicació Interna de la\nDirecció de Serveis de Desenvolupament i Atenció al Personal de la Gerència de\nRecursos Humans i Organització (concurs 22/2013-C).\n26. Del gerent municipal, de 30 d’octubre de 2013, que nomena la Sra. Maria\nMassana Marba per ocupar el lloc de treball de Tècnic 1 de la família professional\nde Serveis Jurídics, adscrita a la Direcció de l’Àrea de Règim Jurídic de la Direcció\nde Serveis Jurídics (concurs 20/2013-C).\n27. Del gerent de Recursos Humans i Organització, de 8 de novembre de 2013,\nque nomena el Sr. Félix Jiménez Ballesta per ocupar el lloc de treball de Suport 3\nde la família professional\nGeneral, adscrit al Departament de Recursos Interns de la Direcció de Serveis\nGenerals de la Gerència del Districte d’Horta-Guinardó (concurs 18/2013-C).\n28. De l’alcalde, de 16 d’octubre de 2013, que nomena, amb efectes 9\nd’octubre, funcionari de carrera, mitjançant concurs oposició en torn de promoció\n\n167\n\n\f168\n\nGASETA MUNICIPAL DE BARCELONA\n\nNÚM. 1\n\ninterna, el Sr. Hector Carmona Bailo en la categoria de tècnic superior en\nEnginyeria.\n29. De l’alcalde, de 16 d’octubre de 2013, que nomena, amb efectes 30 de\nsetembre, funcionaris en pràctiques, mitjançant concurs oposició en torn de\npromoció interna, les persones que es relacionen en la resolució en la categoria de\nsergent/a de la Guàrdia Urbana de Barcelona.\n30. De l’alcalde, de 21 d’octubre de 2013, que nomena funcionaris/àries en\npràctiques, mitjançant oposició lliure, les persones que es relacionen en la\nresolució en la categoria d’agents de la Guàrdia Urbana de Barcelona.\n31. De l’alcalde, de 7 de novembre de 2013, que deixa sense efectes el\nnomenament dels Srs.: Enrique Catalán i Sergio Linares, com a funcionaris en\npràctiques en la categoria d’agents de la GUB, i nomena la Sra. Carolina Díaz\nLópez i el Sr. Miguel Mora Alonso en la mateixa categoria.\n32. De l’alcalde, de 16 d’octubre de 2013, que nomena, com a personal\neventual, la Sra. Virtudes Morón Molina en el lloc de treball de tècnica 2 de la\nfamília de serveis de suport polític, adscrita al Grup Municipal Socialista.\n33. De l’alcalde, de 23 d’octubre de 2013, que nomena, com a personal\neventual, el Sr. Robert Gásquez Mendoza en el lloc de treball de tècnic 2 de la\nfamília de serveis de suport polític, adscrita al Grup Municipal Partit Popular, amb\nel règim de plena dedicació.\n34. De l’alcalde, de 28 d’octubre de 2013, que nomena com a personal eventual\nel Sr. Boris Valls Guardiola en el lloc de Suport 1 de la família Serveis de suport\npolític, adscrit al Consell Municipal del Districte de Sarrià-Sant Gervasi.\n35. De l’alcalde, de 7 d’octubre de 2013, que cessa com a personal eventual el\nSr. Santiago Rovira Vallhonesta en el lloc de director 2 de la família General (GE),\nadscrit a la Divisió de Protecció Civil i Prevenció (Gerència de Prevenció, Seguretat\ni Mobilitat).\n36. De l’alcalde, de 16 d’octubre de 2013, que cessa com a personal eventual,\nper renúncia, la Sra. Gisela Vargas Reyes en el lloc de tècnica 2 de la família\nserveis de suport polític, adscrita al Grup Municipal Socialista.\n37. De l’alcalde, de 23 d’octubre de 2013, que cessa, com a personal eventual,\nel Sr. Xavier Cañigueral González, en el lloc de treball de Tècnic 2, de la família de\nserveis de suport polític, adscrit al Consell Municipal del Districte de les Corts.\n38. De l’alcalde, de 23 d’octubre de 2013, que cessa el Sr. Oscar Rivas Torrijos,\nen el lloc de tècnic 3 de la família de serveis de suport polític, adscrit al Grup\nMunicipal Partit Popular, i el nomena, com a personal eventual, en el lloc de tècnic\n2 adscrit al Consell Municipal del Districte de les Corts, amb el règim de plena\ndedicació.\n39. De l’alcalde, de 23 d’octubre de 2013, que cessa, com a personal eventual,\nla Sra. Ana María Cisneros Miralles, en el lloc de treball de tècnic 2 de la família\nserveis de suport polític, adscrita al Grup Polític Municipal Partit Popular.\nAcords de la Comissió de Govern de 9 d’octubre de 2013:\n40. Autoritzar i disposar la despesa per un import de 37.600,00 euros amb\ncàrrec al/s pressupost/os i partida/es indicats en aquest mateix document, a favor\nde Intendencia Municipal de Rosario, amb NIF 30-999003, per a Conveni amb\nIntendencia Municipal del Rosario. Aprovar el conveni de col·laboració entre\nl’Ajuntament de Barcelona i Intendencia Municipal de Rosario, amb NIF 30-999003,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nper dur a terme iniciatives destinades a l’enfortiment de la institucionalitat pública\nmunicipal, de conformitat amb la Normativa reguladora dels expedients\nd’autorització de l’atorgament de convenis administratius amb altres\nadministracions públiques i institucions aprovada per decret d’Alcaldia el 27 d’abril\nde 2011. Requerir l’entitat beneficiària per tal que, en el termini màxim de sis\nmesos a partir del pagament de la subvenció, presenti el balanç econòmic i la\nmemòria de funcionament d’aquesta i justificació dels fons rebuts. Donar compte\nd’aquest acord a la Comissió de Presidència i Règim Interior.\n41. Adjudicar el contracte núm. 13002705, per un import màxim de 836.370,90\neuros, IVA inclòs, i en funció dels preus unitaris oferts, de conformitat amb la\nproposta de valoració i classificació continguda en l’expedient, així com el sorteig\nde desempat, a Integración Social de Minusválidos, amb NIF B-61098638, i d’acord\namb la seva proposició, en ser considerada l’oferta més avantatjosa, sotmès a la\ncondició suspensiva d’existència de crèdit adequat i suficient en el/s pressupost/os\nposterior/s a l’actual. Disposar a favor de l’adjudicatari l’esmentada quantitat amb\ncàrrec a la/es partida/es i al/s pressupost/os que s’indiquen en aquest mateix\ndocument amb el següent desglossament: import adjudicació 691.215,64 euros;\ntipus impositiu del 21% d’IVA, i import de l’IVA de 145.155,26 euros. Excloure de\nla licitació a Consorcio de Servicios, SA, per no haver acreditat la seva capacitat i\nsolvència, de conformitat amb allò previst a les clàusules 6a i 7a del plec de\nclàusules administratives particulars. Formalitzar el contracte en el termini màxim\nde cinc dies naturals a comptar del següent al de la recepció per part de\nl’adjudicatari del requeriment per a la formalització, sempre i quan hagin\ntranscorregut quinze dies hàbils des de la tramesa de la notificació de l’adjudicació\ni no s’hagi interposat recurs especial de contractació que impliqui la suspensió de\nla formalització o s’hagués acordat l’aixecament de la suspensió. Donar compte\nd’aquest acord a la Comissió de Presidència i Règim Interior.\nAcords de la Comissió de Govern de 23 d’octubre de 2013:\n42. Aprovar el Conveni de col·laboració entre l’Ajuntament de Barcelona,\nmitjançant el Districte de Sant Andreu, l’Àrea d’Economia, Empresa i Ocupació,\nl’Àrea de Qualitat de Vida, Igualtat i Esports, l’Institut de Cultura de Barcelona i\nl’Associació Xarxa d’Economia Solidaria de Catalunya, per a la realització de les\nedicions dels anys 2013, 2014 i 2015, de la Fira d’Economia Solidària de\nCatalunya; i l’atorgament d’una subvenció extraordinària, corresponent a l’edició\n2013, per import de 20.000,00 euros; facultar la regidora de l’Àrea d’Economia,\nEmpresa i Ocupació, la regidora de l’Àrea de Qualitat de Vida, Igualtat i Esports, i\nel regidor del Districte de Sant Andreu per a la signatura del Conveni esmentat,\naixí com la de tots aquells que se’n derivin. Autoritzar la despesa de 15.000,00\neuros, a càrrec de la partida 48903.43111.0702 i 5.000,00 euros a càrrec de la\npartida 48101.23221.0609 del pressupost de l’exercici 2013, per subvencionar\nl’execució del projecte esmentat. Disposar i reconèixer l’obligació a favor de\nl’Associació Xarxa d’Economia Solidària de Catalunya, amb NIF G-63881031, per\nun import de 20.000,00 euros. Requerir l’entitat beneficiària per tal que faciliti tota\nla informació que demani l’Ajuntament, i que procedeixi a la justificació de la\nsubvenció rebuda en el termini màxim de tres mesos, a comptar des de la data de\nfinalització del projecte subvencionat. Donar compte d’aquest acord a la Comissió\nde Presidència i Règim Interior.\nAcords de la Comissió de Govern de 6 de novembre de 2013:\n43. Aprovar el memoràndum d’enteniment entre l’Ajuntament de la ciutat de\nBarcelona i el Municipi del Districte Metropolità de la ciutat de Quito, que té per\nobjecte l’acord dels projectes que ambdues parts considerin de mutu interès,\nespecialment a través de programes i actuacions que suposin la transferència de\nbones pràctiques i capacitació per enfortir un pla de mobilitat integral per a Quito i\ncontribuir al llançament del “Protocol Society”, d’acord amb el text que s’adjunta;\ndonar-ne compte a la Comissió de Presidència i Règim Interior.\n\n169\n\n\f170\n\nGASETA MUNICIPAL DE BARCELONA\n\nNÚM. 1\n\n44. Aprovar el Conveni de col·laboració entre l’Ajuntament de Barcelona i la\nDiputació de Barcelona que té per objecte la col·laboració en matèria d’interrelació\ni comunicació entre les diferents comunitats ètniques i religioses mitjançant\nl’adscripció en comissió de serveis d’un funcionari de carrera de la Diputació de\nBarcelona, d’acord amb el document annex. Facultar l’Im. Sr. Joaquim Forn\nChiariello, Primer Tinent d’Alcalde i responsable de l’Àrea de Presidència, Règim\nInterior, Seguretat i Mobilitat, per a la signatura del citat Conveni de col·laboració\nentre l’Ajuntament de Barcelona i la Diputació de Barcelona. Donar-ne compte a la\nComissió de Presidència i Règim Interior.\n45. Modificar el conveni marc entre l’Ajuntament de Barcelona i la Universitat\nRamon Llull subscrit l’1 de setembre de 2011, en els termes que figuren en el\ndocument que s’annexa al present acord. Facultar l’Im. Sr. Joaquim Forn\nChiariello, Primer Tinent d’Alcalde i responsable de l’Àrea de Presidència, Règim\nInterior, Seguretat i Mobilitat, per a la signatura de la modificació del Conveni Marc\nde col·laboració educativa signat entre l’Ajuntament de Barcelona i la Universitat\nRamon Llull (URL). Donar-ne compte a la Comissió de Presidència i Règim Interior.\nAcords de la Comissió de Govern de 13 de novembre de 2013:\n46. Autoritzar, amb efectes de 15 de setembre de 2013, la compatibilitat\nsol·licitada pel Sr. Josep Lluís Alay Rodríguez (mat. 71509), entre la seva activitat\nmunicipal com a funcionari eventual de l’Institut de Cultura de Barcelona, on\ndesenvolupa el lloc de treball de director de Patrimoni, Museus i Arxius, i l’activitat\npública com a professor universitari associat a temps parcial de la Universitat de\nBarcelona, per al curs acadèmic 2013-2014 prestades del 15 de setembre de 2013\na 14 de setembre de 2014, i pròrrogues que es puguin produir en aquest contracte\nde treball, d’acord amb allò que preveu l’article 16 i 4 de la Llei 53/1984 de 26\ndesembre d’incompatibilitats del personal al servei de les administracions\npúbliques, en la redacció donada per la Llei 7/2007 de 13 d’abril de l’Estatut Bàsic\nde l’Empleat Públic i per allò establert a l’acord del Consell Municipal reunit en\nplenari el 19 de juny de 1996. D’altra banda, la present autorització resta\ncondicionada a l’estricte compliment dels deures públics, a les prohibicions i altres\nprevisions que es contenen en la Llei 53/1984 de 26 de desembre\nd’incompatibilitats del personal de les Administracions Públiques, la Llei 21/1987,\nde 26 de novembre, d’incompatibilitats del Personal al Servei de l’Administració de\nla Generalitat i d’altra normativa aplicable. Donar-ne compte a la Comissió de\nPresidència i Règim Interior.\n47. Autoritzar la compatibilitat sol·licitada pel Sr. Braulio Rabaneda Giménez\n(mat. 26823) entre la seva activitat municipal com a funcionari de carrera, amb la\ncategoria professional de tècnic superior en Dret, amb destinació a la Direcció\nServeis d’Actuació Urbanística del Hàbitat Urbà, on desenvolupa el lloc de treball\nde 80.20.SJ.10 tècnic 2, i l’activitat privada per compte propi de l’exercici lliure\nd’advocat civil-mercantil, si bé no podrà ostentar, per si mateix o mitjançant\nsubstitut, la representació i defensa d’interessos contraris als de la Corporació\nMunicipal, ni tampoc podrà assessorar, informar o desenvolupar les activitats\npròpies de la professió en aquells assumptes o procediments en què l’Ajuntament o\nels seus Organismes hi tinguin relació; la seva dedicació professional privada no\npodrà superar la meitat de la jornada laboral setmanal vigent a l’Administració\nPública i en horari no coincident amb el municipal, d’altra banda, la present\nautorització resta condicionada a l’estricte compliment dels deures públics, a les\nprohibicions i altres previsions que es contenen en la Llei 53/1984 de 26 de\ndesembre d’incompatibilitats del personal de les Administracions Públiques, la Llei\n21/1987, de 26 de novembre, d’incompatibilitats del Personal al Servei de\nl’Administració de la Generalitat i d’altra normativa aplicable. I, en tot cas, la\npresent autorització perdrà vigència per canvi de lloc de treball municipal o per\nvariació de les circumstàncies relatives al mateix. Donar-ne compte a la Comissió\nde Presidència i Règim Interior.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n48. Autoritzar la compatibilitat sol·licitada per la Sra. Yolanda González Buceta\n(mat. 804099) entre la seva activitat municipal com a funcionària interina amb la\ncategoria professional de Professora de Música, amb destinació al Conservatori\nMunicipal de Música de l’Institut Municipal d’Educació d’aquest Ajuntament, on\ndesenvolupa el lloc de treball de Professora de Música, i l’activitat pública com a\nProfessora de Música a temps parcial a l’Escola Municipal de Música Blai Net de\nSant Boi de Llobregat. L’activitat secundària no podrà superar la meitat de la\njornada laboral setmanal vigent a l’Administració Pública i en horari no coincident\namb el municipal i, d’altra banda, la present autorització resta condicionada a\nl’estricte compliment dels deures públics, a les prohibicions i altres previsions que\nes contenen en la Llei 53/1984 de 26 de desembre d’incompatibilitats del personal\nde les Administracions Públiques, la Llei 21/1987, de 26 de novembre,\nd’incompatibilitats del Personal al Servei de l’Administració de la Generalitat i\nd’altra normativa aplicable. Donar-ne compte a la Comissió de Presidència i Règim\nInterior.\n49. Autoritzar la compatibilitat sol·licitada per el Sr. Daniel Navarro Cortés (mat.\n802720), entre la seva activitat municipal com a funcionari interí amb la categoria\nprofessional de Professor de Música amb destinació a l’Escola de Música de Sant\nAndreu de l’Institut Municipal d’Educació d’aquest Ajuntament amb les funcions\npròpies d’un lloc base de la seva categoria, i l’activitat privada a l’escola La Salle\nGràcia, com a Professor Titular d’ESO impartint les assignatures pròpies de la seva\nespecialitat de Música, en tant que aquesta activitat secundària no figura compresa\nen les causes d’incompatibilitat previstes legalment; la suma de jornades de\nl’activitat pública i l’activitat privada no podrà superar la jornada ordinària de\nl’Administració incrementada en un 50% ni podrà haver coincidència horària entre\nles dues jornades i, d’altra banda, la present autorització resta condicionada a\nl’estricte compliment dels deures públics, a les prohibicions i altres previsions que\nes contenen en la Llei 53/1984 de 26 de desembre d’incompatibilitats del personal\nde les Administracions Públiques, la Llei 21/1987, de 26 de novembre,\nd’incompatibilitats del Personal al Servei de l’Administració de la Generalitat i\nd’altra normativa aplicable. Donar-ne compte a la Comissió de Presidència i Règim\nInterior.\n50. Autoritzar la compatibilitat sol·licitada per el Sr. Eduardo Sánchez Marín\n(mat. 802838) entre la seva activitat municipal com a funcionari amb la categoria\nprofessional de Professor de Música, amb destinació al Conservatori Municipal de\nMúsica, de l’Institut Municipal d’Educació d’aquest Ajuntament, amb les funcions\npròpies d’un lloc base de la seva categoria, i l’activitat privada com a Professor de\nMúsica al Colegio IALE SA, per l’any acadèmic 2013-2014 des del 16 de setembre\nde 2013 fins al 20 de juny de 2014, en tant que aquesta activitat secundària no\nfigura compresa en les causes d’incompatibilitat previstes legalment; la suma de\njornades de l’activitat pública i l’activitat privada no podrà superar la jornada\nordinària de l’Administració incrementada en un 50% ni podrà haver coincidència\nhorària entre les dues jornades i, d’altra banda, la present autorització resta\ncondicionada a l’estricte compliment dels deures públics, a les prohibicions i altres\nprevisions que es contenen en la Llei 53/1984 de 26 de desembre\nd’incompatibilitats del personal de les Administracions Públiques, la Llei 21/1987,\nde 26 de novembre, d’incompatibilitats del Personal al Servei de l’Administració de\nla Generalitat i d’altra normativa aplicable. Donar-ne compte a la Comissió de\nPresidència i Règim Interior.\n51. Autoritzar la compatibilitat sol·licitada per la Sra. Elisabet Bàrbara Sirera\n(mat. 39973) entre la seva activitat municipal com a funcionària de carrera amb la\ncategoria professional de Tècnic mitjà en Ciències Socials, amb destinació al Centre\nde Serveis Socials Roquetes-Trinitat-Canyelles de l’Institut Municipal de Serveis\nSocials de Barcelona, on desenvolupa les funcions pròpies del lloc de treball de\nDirectora de Centre de Serveis Socials, i l’activitat pública com a Professora\nassociada a temps parcial de la Universitat de Barcelona, per al curs acadèmic\n\n171\n\n\f172\n\nGASETA MUNICIPAL DE BARCELONA\n\nNÚM. 1\n\n2013-2014 des del 15 de setembre de 2013 fins al 14 de setembre de 2014 i\npròrrogues que es puguin produir en aquest contracte de treball; la seva dedicació\na la docència universitària serà a temps parcial i amb horari no coincident amb el\nmunicipal. La present autorització resta condicionada a l’estricte compliment dels\ndeures públics, a les prohibicions i altres previsions que es contenen en la Llei\n53/1984, de 26 de desembre, d’incompatibilitats del personal de les\nAdministracions Públiques, la Llei 21/1987, de 26 de novembre, d’incompatibilitats\ndel Personal al Servei de l’Administració de la Generalitat i d’altra normativa\naplicable. Donar-ne compte a la Comissió de Presidència i Règim Interior.\n52. Aprovar el conveni de col·laboració entre l’Ajuntament de Barcelona,\nmitjançant el Districte de Ciutat Vella, la Universitat Politècnica de Catalunya\n(Càtedra d’accessibilitat) i la Comissió de persones amb diversitat funcional del\nCasc Antic per a l’elaboració de l’Estudi de l’accessibilitat al Casc Antic i la posterior\ndifusió; facultar la Regidora del Districte de Ciutat Vella per a la firma del present\nconveni. Donar compte a la Comissió de Presidència i Règim Interior.\n53. Modificar el conveni Marc entre l’Ajuntament de Barcelona i la Universitat de\nBarcelona subscrit el 15 de juny de 2012, en els termes que figuren en el\ndocument que s’annexa al present acord. Facultar l’Im. Sr. Joaquim Forn\nChiariello, Primer Tinent d’Alcalde i responsable de l’Àrea de Presidència, Règim\nInterior, Seguretat i Mobilitat, per a la signatura de la modificació del Conveni Marc\nde col·laboració educativa signat entre l’Ajuntament de Barcelona i la Universitat\nde Barcelona (UB). Donar-ne compte a la Comissió de Presidència i Règim Interior.\nb) Mesures de govern\nc) Informes\nA la Comissió:\nLa Sra. Pajares anuncia que se substanciaran conjuntament, d’una banda, el\npunt número 3, que és una compareixença del Grup Municipal d’ICV-EUiA, i una\nproposta d’acord del Grup municipal del PSC, i, de l’altra, els punts 12 i 13.\n1. Conceptualització de la gestió cívica.\nEl Sr. Forn anuncia que presentarà la mesura de govern conjuntament amb el\nSr. Carles Agustí.\nTot seguit, exposa que l’informe dóna contingut al concepte de governar amb les\npersones. En aquest sentit, explica que Barcelona té una base associativa molt\npotent i ben arrelada al territori, i expressa el desig que aquesta xarxa sigui un\nactor protagonista en la configuració d’equipaments i serveis de la ciutat. Per això,\nassegura que han fet un pas més en la gestió cívica, que és un instrument per\nafavorir la participació ciutadana i que està reconeguda per la Carta Municipal i per\nles Normes reguladores de la participació ciutadana. Tot i això, assenyala que calia\navançar en la concreció de condicions per desenvolupar i donar coherència a\naquesta participació ciutadana en l’àmbit de ciutat.\nDit això, agraeix la feina de la Plataforma d’Entitats de Gestió Cívica, dels\ntècnics de participació ciutadana, dels Serveis Jurídics i secretaris dels districtes i\ndels tècnics i gerents de l’Ajuntament, que han treballat en l’elaboració de criteris\ncomuns per aplicar en els casos de gestió cívica d’equipaments, serveis o activitats\nmunicipals. Al seu parer, es tracta d’una aposta que comparteixen tots els grups\nmunicipals i per això cal treballar conjuntament. Assenyala que a Barcelona hi ha\nequipaments que per les seves característiques es gestionen a través de la\nmodalitat de gestió cívica i creu que aquest ha de ser un valor afegit que doni més\nprotagonisme a entitats arrelades al territori. Per acabar, afegeix que per\naconseguir aquest objectiu cal definir molt bé les regles del joc i el marc\nd’actuació.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Agustí subratlla que l’informe que es presenta és l’acord amb la\nPlataforma de la Gestió Cívica, que agrupa les 19 associacions que gestionen\nequipaments a la ciutat.\nA continuació, explica que la gestió cívica està recollida en l’article 34 de la\nCarta Municipal i en l’article 12 de les Normes reguladores de participació\nciutadana, tot i que no està desenvolupada ni regulada. Assenyala que la manca de\nregulació provoca problemes per situacions molt heterogènies en equipaments\namb gestió cívica i que això ha fet que els gestors, agrupats en la Plataforma per a\nla Gestió Cívica, i el Govern municipal coincideixin en la necessitat de desenvolupar\ni regular el principi de la gestió cívica que ja tenien reconegut. Afegeix que aquesta\nha estat la base de negociació i de l’informe que es presenta.\nTot seguit, explica que la gestió cívica, com a concepte, requereix el foment de\nla participació ciutadana i de les associacions en iniciatives d’interès públic, és a\ndir, implicar les associacions en la governabilitat, cosa que lliga amb el principi de\ngovernar amb les persones. En aquest sentit, aclareix que el subjecte són les\nentitats sense afany de lucre i que l’objecte són els equipaments municipals\nsusceptibles de gestió cívica.\nA més, destaca que les característiques de la gestió cívica requereixen\nexperiència i coneixement de l’entitat en la gestió d’equipaments i en la\nparticipació ciutadana. Afegeix que aquestes entitats han de cercar la implicació de\nla ciutadania dins dels seus projectes de gestió i que, per aconseguir-la, s’han de\ngarantir canals de participació transparents i oberts a la ciutadania i les entitats\nsense afany de lucre, amb arrelament al territori i amb trajectòries.\nEn relació als condicionants per assumir la gestió cívica, exposa que, primer de\ntot, cal determinar quins equipaments són susceptibles de gestió cívica, i explica\nque és una decisió que correspon al Govern municipal després de consultar amb el\nteixit associatiu. En segon lloc, assenyala que la forma de la designació ha de ser\nvoluntària i no lucrativa, i si hi ha benefici s’ha de destinar a la gestió de\nl’equipament. Finalment, subratlla que no és un instrument per cedir locals i que\naquests no poden ser seu de les entitats a les quals s’atorga la gestió, sinó que\nse’n concedeix una gestió temporal.\nDit això, exposa que el procés de formalització requereix l’elaboració d’un\ninforme tècnic que justifiqui la gestió cívica i en defineixi les característiques, la\nforma de designació i l’estudi econòmic i financer. També assenyala que cal definir\ni aprovar les bases aplicables, amb les característiques requerides de les entitats,\nels criteris de ponderació, en cas de concurrència pública, i els compromisos\nbàsics.\nA més, explica que decidir el procediment de designació del gestor ha estat un\ndels punts més importants de la negociació, i remarca que estan satisfets amb\nl’acord aconseguit. En aquest sentit, exposa que hi ha dues possibilitats:\nconcurrència pública o adjudicació directa. Explica que la concurrència pública es\nproduirà quan hi hagi dues entitats interessades en la gestió cívica, sempre que\ncompleixin tres condicionants: ser entitats sense afany de lucre, amb arrelament al\nterritori i amb trajectòria en la gestió d’equipaments o en projectes. En canvi, si\nnomés hi ha una entitat interessada, se’n podrà fer l’adjudicació directa, cosa que\nfins ara impedia una legislació de rang superior.\nTot seguit, comenta que la formalització de la gestió cívica es produeix\nmitjançant conveni i destaca la necessitat compartida tant per la Plataforma com\npel Govern municipal d’introduir indicadors de gestió, tant econòmics com de\nl’evolució dels projectes, sobre el funcionament de la gestió.\nPel que fa a l’àmbit laboral, aclareix que no hi ha cap vincle entre l’Ajuntament i\nles persones responsables de la gestió cívica. En aquest sentit, manifesta que se\ncedeix la gestió de l’equipament a una entitat i aquesta gestiona tots els aspectes\nlaborals dels seus treballadors.\nQuant als aspectes econòmics, assenyala que cal concretar-los en les bases o en\nel conveni de gestió cívica. Afegeix, a més, que es reconeixen com a possibles\ningressos tres partides: la subvenció municipal, altres subvencions i ingressos\nprocedents d’altres àmbits, i ingressos procedents de l’activitat objecte de la gestió\ncívica.\n\n173\n\n\f174\n\nGASETA MUNICIPAL DE BARCELONA\n\nNÚM. 1\n\nPer acabar, subratlla que es tracta d’un document marc en què s’exposa l’acord\namb la Plataforma i que s’ha de desenvolupar amb unes bases que sempre se’n\nnodriran políticament i jurídicament.\nEl Sr. Espriu avança que, pel que fa a l’aposta per la gestió cívica, tenen el seu\nsuport. A més, demana que li facin arribar el PowerPoint perquè considera que és\npràctic disposar-ne com a explicació simplificada del document.\nRecorda que als anys vuitanta i noranta es van anar provant diferents tipus de\nrelacions administratives entre les entitats socials i l’Ajuntament, i que aleshores\nell mateix va signar l’acord de casals juvenils de Barcelona, que en aquells\nmoments era innovador perquè tractava el concepte de cogestió com un dels eixos\nvertebradors de les polítiques municipals. Dit això, afirma que el Grup Municipal\ndel PSC continua creient en la implicació de l’Ajuntament i de la societat civil en un\nprojecte col·lectiu.\nTot seguit, assenyala que sovint s’ha aprofundit en la cessió directa a col·lectius\ni a entitats sense uns criteris de caràcter jurídic sobre els quals vertebrar-la, i\nremarca que ha estat més l’experiència i l’impuls dels actors o els territoris els que\nhan acabat determinant apostes en aquest sentit, pel convenciment que el\ncreixement de la societat civil organitzada en el conjunt del territori és una\ncaracterística especial de Barcelona, de la seva Carta Municipal i dels seus\nreglaments.\nA continuació, es refereix a l’informe, en què es presenta una conceptualització\nde la gestió cívica en forma d’acord de comissió de govern i que està concebut com\nun dels pilars del marc per a la gestió cívica. A parer seu, és un pas endavant\ninteressant i expressa el desig que sigui útil. Tanmateix, considera que no dóna\nsolució a alguns dels problemes reals, jurídics i econòmics que la gestió cívica\nencara representa. Per això, creu que el document encara és insuficient.\nD’altra banda, destaca que la conceptualització de l’informe sorgeix d’un\npreacord amb les associacions i que les mateixes entitats reconeixen que pot ser\nun primer pas. Admet que té aspectes interessants, com una definició dels trets\ncaracterístics de la gestió cívica com a valor afegit i com a eina de participació\nciutadana; una definició bàsica dels elements formals, com el projecte, el procés\nd’elaboració de les bases, el format del conveni amb subvenció i la no subjecció a\nla llei de contractes, i també la definició dels dos procediments possibles: la\nconcurrència pública i l’adjudicació directa. A més, valora positivament l’anàlisi de\nquins són els aspectes laborals aplicables o no a aquest tipus de gestió.\nNo obstant això, el sorprèn que s’hagi trigat tant a elaborar aquest treball, ja\nque la seva estructura base ja estava feta des de feia temps. Assenyala que el\ndocument es basa en un informe molt complet dels Serveis Jurídics de juliol del\n2012 que les entitats van esmenar l’octubre del mateix any. A continuació,\nesmenta alguns dels canvis que s’hi van fer: el fet que el conveni de gestió s’hagi\nde definir per un marc temporal suficient per poder desenvolupar un projecte de\ngestió cívica, que els equipaments s’hagin introduït com a objectes de serveis i que\ns’hagi eliminat el concepte «excepcional» de l’adjudicació directa. Pel que fa a\naquest darrer canvi, pregunta si els Serveis Jurídics l’avalen. També assenyala que\nalguns dels canvis proposats per les entitats que no s’han recollit en el document,\ncom ara la creació d’un fons de contingències per mitigar el risc en els casos de\ncontractacions indefinides. Admet que s’ha fet un pas important, però considera\nque és només un primer pas.\nDit això, fa diferents preguntes: si s’han elaborat o s’estan elaborant unes bases\ncomunes generals de la gestió cívica; per què en la definició de certs aspectes hi\nha part dels problemes importants; quin serà el pas següent per tal que\nl’Ajuntament determini les activitats, els serveis i els equipaments susceptibles de\ngestió cívica després de consultar el teixit associatiu, i, per acabar, quant al\ndesenvolupament d’un marc jurídic complet, demana en quin punt està aquesta\nfeina, què recull i quin és el treball en matèria de seguiment, obligacions, preus\npúblics i justificació de les subvencions.\nFinalment, tot i que es mostra satisfet per la presentació de l’informe, assenyala\nque queda molta feina per fer i expressa el desig que es continuï avançant.\nLa Sra. Esteller valora positivament el document perquè, entre altres coses,\nestableix unes bases per avançar cap a l’article 34 de la Carta Municipal sobre la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ngestió cívica. Afegeix que el document estableix un marc que després caldrà\ndesenvolupar jurídicament i detallar respecte a les relacions i els vincles jurídics\nque es puguin establir entre aquestes entitats i la gestió que hagin de\ndesenvolupar. En aquest sentit, considera que cal establir aquest altre document\nde caràcter tècnic i jurídic perquè totes les relacions, els drets i les obligacions\nestiguin clars. Per això, expressa el desig de rebre l’informe jurídic i normatiu que\ndoni continuïtat al treball que ha fet la Plataforma. Dit això, insisteix que demanen\nclaredat per fixar les relacions que s’establiran a través d’un conveni entre l’entitat\nque ha de gestionar els equipaments i l’Ajuntament.\nD’altra banda, comenta que en l’informe s’assegura que no hi haurà\nresponsabilitat directa ni indirecta sobre el personal contractat per les entitats. En\naquest sentit, creu que cal aclarir molt bé els àmbits d’acció de cada un dels\nparticipants. Afegeix que l’informe tècnic ha de justificar la idoneïtat d’aquest tipus\nde gestió i assenyala que cal determinar-ne tots els procediments. Tot seguit,\nvalora positivament que quedin ben definits els serveis susceptibles de\ndesenvolupar-se per aquesta via i que després les bases estableixin cada tipus de\ngestió.\nPer tot això, demana al Govern que les entitats que puguin desenvolupar\naquesta gestió cívica disposin d’un marc clar i que es determinin els procediments\nque cal desenvolupar, les relacions contractuals i la responsabilitat de cada àmbit\nper evitar problemes derivats de la indefinició.\nEl Sr. Gomà, en primer lloc, agraeix al Sr. Agustí la presentació de l’informe,\nfruit d’un procés de negociació llarg amb la Plataforma d’Entitats de Gestió\nCiutadana. Dit això, expressa un sí rotund a la gestió ciutadana, es mostra\nconvençut que els serveis i els equipaments municipals en el territori s’han d’obrir\na processos d’apropiació comunitària i participativa, i creu que és molt important\nque el teixit social i comunitari del territori, amb voluntat i capacitat de consolidar\npràctiques de gestió, tingui el suport i la complicitat de l’Ajuntament i dels\ndistrictes. Creu, a més, que la confluència en un espai públic compartit entre\nl’Ajuntament i els serveis públics de proximitat d’una banda i el teixit comunitari de\nl’altra és un tema d’aprofundiment democràtic.\nPer això, expressa que la gestió ciutadana és una opció de model, d’aposta pel\nbé comú en el territori, una aposta de caràcter estratègic que s’ha d’anar erigint de\nmanera progressiva com una referència clara i democràtica en els mecanismes de\ngestió de serveis a la ciutat. No obstant això, considera que l’aposta per aquesta\ngestió ciutadana no és compatible amb altres fets que s’estan produint a la ciutat,\ncom els contractes de gestió de serveis amb plecs de clàusules que expulsen les\nentitats socials i atorguen els serveis a entitats privades amb afany de lucre.\nAssenyala que l’informe que es presenta es construeix sobre una trajectòria molt\nrellevant a Barcelona de pràctiques de gestió ciutadana, i posa l’exemple de la\nFarinera del Clot, el Casinet, les Cotxeres, a Sants i a Hostafrancs, l’Ateneu de Nou\nBarris, la Casa Orlandai a Sarrià, el Pou de la Figuera al Casc Antic o la Font d’en\nFargues, entre altres. Destaca que aquesta realitat ha permès l’articulació de la\nPlataforma de Gestió Ciutadana i una interlocució sòlida des dels territoris amb\nl’Ajuntament. A parer seu, és important reconèixer aquesta trajectòria i el paper\nclau de la Plataforma en el procés de negociació.\nA continuació, afegeix que l’informe aporta coses positives i interessants, un\nmarc conceptual i regulador en què se situa clarament la gestió ciutadana com un\ninstrument de participació. Per això, destaca que el model de gestió ha de situar\nels processos de participació ciutadana en el centre del projecte. També destaca la\nimportància de la definició dels subjectes de la gestió ciutadana amb dues\ncaracterístiques fonamentals: entitats sense afany de lucre i ben arrelades a la\nrealitat comunitària del territori. Així mateix, subratlla que el marc de regulació ha\nde garantir la solidesa dels projectes, la determinació dels gestors i els aspectes\nlaborals i econòmics vinculats al conveni de gestió.\nPer acabar, tot i que reconeix que s’ha fet un pas endavant, assegura que\nencara queden reptes pendents que la Plataforma de Gestió Ciutadana ha\nidentificat bé. Així, cal posar més en valor i visualitzar encara amb més força la\ngestió ciutadana; cal avançar en el reconeixement de totes les pràctiques de les\nentitats de la Plataforma com a subjectes de gestió ciutadana; cal desencallar\n\n175\n\n\f176\n\nGASETA MUNICIPAL DE BARCELONA\n\nNÚM. 1\n\nprocessos que avui encara hi ha pendents, i, sobretot, cal continuar treballant\nconjuntament per crear marcs de cooperació, confiança i seguiment entre\nl’Ajuntament i les entitats, de manera que es puguin resoldre positivament\naspectes com els laborals i econòmics, que requereixen més precisió.\nEl Sr. Laporta, primer de tot, agraeix al Sr. Agustí la presentació de l’informe.\nDit això, es mostra força satisfet amb l’informe, ja que el Grup Municipal d’UpB\ndefensa fermament la gestió ciutadana. Recorda que la proposta neix d’un acord\nde la Comissió de Presidència i Règim Interior en què es va aprovar per unanimitat\nuna proposició del seu grup municipal que demanava «iniciar un procés\nd’elaboració d’un marc normatiu que reguli i promogui la gestió cívica o ciutadana\nd’equipaments i serveis municipals amb la col·laboració de les entitats que així ho\ndesignin».\nAfegeix que el document que es presenta ha estat fruit d’un treball desenvolupat\nen diversos espais de coordinació, i destaca el consens que hi ha hagut amb els\nrepresentats de la Plataforma de Gestió Cívica. Pel que fa a aquesta Plataforma,\ncomenta que, amb l’objectiu de trobar un model unificat i definitiu, va iniciar un\nprocés de negociació amb l’Ajuntament de Barcelona per definir què és la gestió\ncívica, com s’aplica i quins són els seus condicionants, i per definir un marc jurídic\napropiat. Manifesta que en l’informe es determinen les característiques que ha de\ntenir aquesta gestió ciutadana, és a dir, qui pot ser subjecte de la gestió cívica; els\nrequisits necessaris perquè un equipament, una activitat o un servei siguin objecte\nde gestió cívica; les diferents formes d’adjudicació i el seu procediment; el destí\ndels possibles beneficis econòmics; el contingut que hauran de preveure les bases\naplicables; la formalització de la gestió, i els aspectes laborals i econòmics.\nA continuació, recorda que l’article 34 de la Carta Municipal de Barcelona recull\nla naturalesa de la gestió ciutadana, tot i que no hi ha cap reglament que en\ndesenvolupi l’aplicació. En aquest sentit, creu que l’elaboració de l’informe va en la\nlínia adequada per aconseguir aquest desenvolupament normatiu.\nDit això, remarca que el Grup Municipal d’UpB és partidari que la gestió\nciutadana es caracteritzi per la necessitat que la ciutadania participi en l’objecte de\nl’equipament o el projecte i que una entitat gestora sense afany de lucre\ns’encarregui de gestionar aquests projectes i equipaments. En opinió seva, altres\ncaracterístiques necessàries de la gestió ciutadana són: l’existència d’un projecte\nde gestió; l’acord explícit de col·laboració entre l’Ajuntament i l’entitat gestora; el\ncompromís per promoure canals de participació oberts i transparents, i l’empara\njurídica de les normes. Per tant, considera que l’informe recull els valors bàsics que\nhan de regir la gestió ciutadana: participació, autonomia, transparència,\nresponsabilitat, eficiència, eficàcia, voluntat de millora de l’entorn social i foment\nde la cohesió social i la convivència del territori.\nEn aquest sentit, subscriu plenament les paraules del II Congrés d’Associacions\nde Barcelona en què es va plantejar la gestió ciutadana d’equipaments, tal com es\nrecull en l’eix tercer de la seva memòria, referent als equipaments i als espais.\nPer acabar, afirma que el Grup Municipal d’UpB està treballant perquè el\ncompromís amb la gestió cívica a Barcelona quedi reflectit en la revisió de les\nNormes reguladores de participació ciutadana.\nEl Sr. Forn agraeix, en primer lloc, les intervencions de tots els grups i en\ndestaca el to positiu i el fet que posen de manifest que ningú no discuteix la\nunanimitat al voltant de la gestió cívica. També admet que es tracta d’un primer\npas endavant i que encara queda molt per fer. En aquest sentit, expressa el desig\nde dur a terme aquesta feina conjuntament amb tots els grups municipals i amb la\nPlataforma d’Entitats de Gestió Cívica.\nEl Sr. Agustí agraeix el paper dels Serveis Jurídics de l’Ajuntament, sense els\nquals hauria costat molt més arribar a aquest acord.\nPel que fa a les intervencions anteriors, vol destacar algunes aportacions que\nsumen. Admet que, tal com s’ha dit, fa temps que la gestió cívica s’aplica a\nBarcelona, però sense una regulació. Dit això, assenyala que aquest acord va més\nenllà de la Plataforma de la Gestió Cívica, ja que es tracta d’una reivindicació\nassociativa, recollida en les conclusions del II Congrés d’Associacions de Barcelona.\nEn relació als problemes jurídics i econòmics, assegura que hi haurà un document\nde bases que els recollirà.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nPer acabar, posa en valor els indicadors de seguiment de la gestió de cadascun\ndels equipaments en gestió cívica. Assenyala que ha de ser una gestió de qualitat,\najustada a uns paràmetres acordats amb la Plataforma i, en aquest sentit,\nconsidera que, més enllà del reconeixement i la regulació, els indicadors acordats\nsón un pas important.\nEs dóna per tractat.\nd) Compareixences Govern municipal\nDel Grup Municipal PP:\n2. Que comparegui el responsable del Govern municipal per donar compte dels\nmotius pels quals l’Ajuntament de Barcelona no ha permès que la fotografia del\ntorero Juan José Padilla fos la imatge de l’exposició fotogràfica World Press Photo.\nLa Sra. Esteller formula la compareixença.\nEl Sr. Forn respon que la World Press Photo és una de les exposicions més\npopulars que es poden visitar cada any a Barcelona, amb una gran acceptació\nentre la ciutadania. Afegeix que la mostra recull 143 fotografies guanyadores del\nPremi Internacional de Fotoperiodisme i destaca que aquest any Barcelona és\nl’única ciutat de l’Estat que exhibeix els guanyadors dels projectes multimèdia.\nTot seguit, explica que, precisament per la vàlua d’aquesta exposició, es va\noferir al Centre de Cultura Contemporània l’ús gratuït de banderoles per a la\npromoció de la mostra. En aquests casos, una cara se cedeix a les entitats i l’altra\nconté informació de l’Ajuntament. Argumenta que ho fan així perquè consideren\nimportant que la ciutat s’impliqui en la difusió de les activitats culturals, i recorda\nque aquesta promoció representa un cost zero per als organitzadors.\nPel que fa a la foto, explica que el Centre de Cultura Contemporània va\ndescartar utilitzar la foto guanyadora per a la promoció de l’exposició, atès que es\ntracta d’una imatge molt colpidora en què es veuen els cadàvers de dos nens de\ndos i tres anys que van morir per l’impacte d’un míssil contra casa seva en un atac\naeri israelià. Afegeix que, com a alternativa, el CCCB va oferir promocionar\nl’exposició amb la fotografia del torero Juan José Padilla, de Daniel Ochoa, i que la\nDirecció de Comunicació de l’Ajuntament, en el marc de les relacions normals i\nfluides que té amb el Centre de Cultura Contemporània, va demanar veure altres\npossibilitats. Afegeix que la resposta va ser positiva i que no hi va haver cap\nconflicte ni inconvenient. Així, el CCCB va proposar la fotografia d’una artista\nholandesa que retrata l’atur, i van creure que aquesta reflexió entorn de la crisi\neconòmica i els seus efectes era una bona opció, tal com es va comunicar als\norganitzadors i es va acordar. Afirma, per tant, que en aquest procés no hi ha\nhagut res d’estrany i destaca que els organitzadors, el Centre de Cultura\nContemporània i la Photographic Social Vision no hi han vist cap inconvenient.\nPer acabar, subratlla que per a l’Ajuntament de Barcelona la World Press Photo\nés una exposició d’una altíssima qualitat i que totes les fotografies que s’hi\nexposen són mereixedores del reconeixement que han rebut.\nLa Sra. Esteller retreu al Sr. Forn que s’hagi limitat a relatar uns fets que ja\nconeixen. Assenyala que la World Press Photo és el concurs de fotografia de\npremsa més prestigiós del món i que, atès el reconeixement internacional del\npremi, cada una de les accions que es duen a terme, les persones que hi participen\ni les ciutats expositores tenen una gran transcendència. Tot seguit, afirma que el\nSr. Forn no ha donat les raons per les quals es va decidir no publicitar aquesta\nfotografia, i subratlla que a l’exposició només hi havia tres periodistes espanyols\namb fotografies guanyadores, entre elles la del retorn de Juan José Padilla, de\nDaniel Ochoa. Manifesta que la imatge va ser triada per la força que desprenia i\nper la capacitat de superació d’una persona que ha patit. A parer seu, aquest\nesperit de superació té una bona relació amb la conjuntura actual de crisi, i no\nentén per què van decidir no utilitzar la fotografia i la van vetar.\nA més, recorda que el Sr. Sintes va declarar als mitjans de comunicació que\nl’Ajuntament mai no havia retornat cap fotografia per ser utilitzada com a\npublicitat de qualsevol tipus d’exposició. Per tot això, pregunta per què es va\n\n177\n\n\f178\n\nGASETA MUNICIPAL DE BARCELONA\n\nNÚM. 1\n\ndecidir no fer servir la fotografia i no publicitar-la als cartells de la ciutat, per què\nes va considerar que la fotografia no era idònia i per què es va interferir en una\ndecisió presa pel CCCB.\nAfegeix que el Govern veta tot allò que no li interessa i tot allò que té alguna\ncosa a veure amb alguna qüestió espanyola. Repeteix que la fotografia representa\nl’esperit de superació del torero quan arriba a la Monumental de Barcelona, i\nassegura que les persones que la van triar hi van veure el paral·lelisme amb la\ncapacitat de superació de la crisi. En aquest sentit, torna a preguntar per què s’ha\ntriat una altra fotografia i no l’escollida pel jurat. Al seu parer, aquesta acció té una\ngran transcendència i es dóna el missatge que a Barcelona es veta, que no es\npermet que hi hagi exposicions de toreros o que no es permet que s’hi rodin\npel·lícules com Isabel. Afirma que això és negatiu per a la ciutat, tenint en compte\nla força d’aquest premi internacional, ja que qualsevol acció en positiu o en negatiu\nté una gran repercussió.\nDit això, torna a demanar al Sr. Forn que exposi els motius pels quals no s’ha\npublicitat aquest cartell.\nEl Sr. Colomé, seguint l’argumentari de la Sra. Esteller, afirma que el Govern,\namb els seus vetos, acabarà sent exemple a les facultats de Comunicació dels\nerrors en què temes intranscendents es converteixen en temes d’agenda política.\nCom a exemple, a més de la fotografia del torero, esmenta el rodatge d’Isabel, la\nretirada de les xapes del Museu de la llibreria La Central o la retirada d’un article\nde la revista Metròpolis. Considera que el Govern ha fet famosa una qüestió\nintranscendent i es mostra preocupat pel relat que hi ha darrere de tot això. A\nmés, creu que en tots els casos troben una excusa posterior per justificar-se. Dit\naixò, els adverteix que sembla que apliquen un relat censor.\nEl Sr. Mestre considera que el debat és un déjàvu, ja que té unes\ncaracterístiques molt semblants a altres debats que han tingut lloc en aquesta\nComissió i en altres comissions de l’Ajuntament. A més, es mostra preocupat\nperquè el Govern municipal continua mantenint la mateixa actitud.\nTot seguit, retreu al Sr. Forn que faci servir eufemismes per explicar els fets,\ncom ara «veure altres possibilitats», «triar», «escollir», «valorar» o «canviar»,\nquan en realitat volen dir evitar, amagar, tapar, esborrar i, en definitiva, censurar,\ntal com ha succeït des de l’inici del mandat. En aquest sentit, recorda la\ndesaparició del monogràfic sobre famílies a la revista Barcelona Metròpolis, que\ndesprés es va publicar en un altre format; l’episodi dels pins a la botiga del Museu\nd’Història de la Ciutat; diversos casos a Ciutat Vella, en el darrer dels quals el\nDistricte va decidir esborrar una part de la maqueta de la festa major del Casc\nAntic, o el cas de Nou Barris, on també es va censurar el cartell del Festival de\nSopes del 2013.\nAixí doncs, conclou que des de fa dos anys el Govern municipal evita que es\npubliqui, es conegui o es difongui allò que no agrada. En aquest sentit, ironitza que\nal final hauran de demanar una compareixença perquè el Govern expliqui qui és el\ncensor municipal i amb quins criteris actua la censura municipal.\nA parer seu, ha arribat el moment de dir prou i que el Govern deixi de triar què\nes difon i què no es difon. Per tant, i per acabar, demana al Govern que deixi un\nmarge a la llibertat d’expressió, a la creació i fins i tot a la queixa en un cartell que\npot dur la imatge corporativa de l’Ajuntament de Barcelona. També els demana\nque deixin de cultivar aquesta actitud d’intentar que no es vegi el que no agrada al\nGovern municipal o a l’alcalde.\nEl Sr. Laporta creu que és tant respectable que el Grup Municipal del PP vulgui\nque se segueixi el criteri d’espanyolitat per escollir la foto promocional d’aquest\nesdeveniment com que el Govern municipal n’hagi escollit una altra. Recorda,\nperò, que la Sra. Sílvia Omedes, directora de la Photographic Social Vision, entitat\nque organitza la mostra des de fa nou anys juntament amb el Centre de Cultura\nContemporània, va dir que hauria estat preferible destinar tota l’energia dipositada\nen la polèmica a aprofundir sobre l’estat del món i utilitzar el valor del\nfotoperiodisme per a aquesta reflexió. Dit això, lamenta que altres grups\nmunicipals caiguin en el parany de la polèmica dogmàtica que utilitza el Grup\nMunicipal del PP.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nFinalment, diu que entén que el Govern, en l’exercici de les seves facultats, hagi\nescollit la foto d’un jove aturat per promoure l’esdeveniment, tot respectant la\nfotografia del torero, ja que malauradament l’atur afecta de forma generalitzada la\nciutadania i els interessos col·lectius. Per acabar, insisteix que es tracta d’una\npolèmica dogmàtica interessada que no ve al cas.\nEl Sr. Forn aclareix a la Sra. Esteller que li ha explicat la seqüència del relat\nperquè d’aquesta manera queda clar que no hi ha hagut cap mà fosca ni cap\ncensor. A més, comenta que l’Ajuntament cada any fa 500 banderoles en\ncol·laboració i que no hi ha ningú que es dediqui a comprovar que no hi surti cap\nsímbol d’espanyolitat. Li assegura, a més, que ell no té l’obsessió que tenen alguns\nrespecte a altres identitats.\nA parer seu, la polèmica és absolutament artificial, irreal i interessada, i\nassegura que el Govern no caurà en aquest parany perquè té altres coses més\nimportants a fer.\nDit això, destaca que el Centre de Cultura Contemporània i la Photographic\nSocial Vision no hi veuen cap problema, i cita les declaracions de la Sra. Sílvia\nOmedes a El Periódico —«No la van descartar, ens van demanar més propostes i\nles vam proporcionar. Passa moltes vegades. No ens sentim en absolut\ncensurats»—, al Punt Avui —«No ens sentim censurats de cap manera»— i a\nl’Agència EFE —«Una imagen nos ha ayudado, sin quererlo, a tener publicidad\nextra. Omedes ha asegurado que en ningún momento se han sentido censurados,\ny ha recordado que llevamos nueve años haciendo campañas de comunicación de\nla exposición y al Ayuntamiento les proponemos varias imágenes para las\nbanderolas. En este caso, la primera no les gustó y la segunda sí».\nA continuació, comenta que el fotoperiodista Daniel Ochoa, quan se li va\ndemanar si s’havia sentit censurat, va respondre: «No és qüestió de si em sento o\nno censurat, les fotos són a l’exposició i es poden veure. Gràcies a la polèmica s’ha\nvist molt més la foto de Padilla».\nPer acabar, en resposta a les afirmacions del Grup Municipal del PP que el\nGovern veta el que no li interessa, recorda les declaracions d’un expresident del\nGovern espanyol del dia anterior, i diu que encara esperen que algú del Govern\ncentral les desqualifiqui. En aquest sentit, afirma que quan al PP no li interessa\nalguna cosa, com la votació lliure d’un país, amenaça amb cinc anys de presó. Amb\naixò, al seu parer, queda clar qui són els censors.\nLa Sra. Esteller respon que el Sr. Forn no té cap argument per justificar el\nrebuig, la censura o el veto a la fotografia, i li retreu que faci servir arguments fora\nde lloc per evitar pronunciar-se sobre els motius pels quals l’han descartat. En\naquest sentit, torna a demanar-li per què no els agrada. Considera, a més, que\núnicament ha relatat la seqüència dels fets i que s’amaga darrere d’explicacions de\npersones que han participat en el procés.\nEn resposta al Sr. Laporta, considera que altera el contingut del que ella diu i\naclareix que el Grup Municipal del PP no tria fotografies, sinó que respecta la tria\ndel jurat i per això demana explicacions. Insisteix que es va escollir aquesta\nfotografia i que el Govern municipal la va vetar. Per això, torna a demanar al\nGovern que expliqui per què no vol que aparegui un torero en una fotografia, quan\nla Sra. Omedes va explicar que la van triar perquè, en un moment de crisi com\nl’actual, l’esperit de superació personal és molt important. Atès que el Govern\nencara no ha explicat els motius del rebuig, insisteix a demanar explicacions, i fins\ni tot especula que potser no els va agradar que l’autor de la imatge fos un fotògraf\nespanyol.\nD’altra banda, En relació als 500 cartells que l’Ajuntament fa cada any, pregunta\nquants d’aquests cartells censura el Govern, i recorda que el Sr. Sintes va dir que\nen dos anys mai no li havien retornat cap cartell.\nPer acabar, retreu al Sr. Forn que carregui contra els altres encobrint la seva\npròpia responsabilitat i li torna a demanar que expliqui els motius pels quals no\npermet que es difongui aquesta fotografia. En opinió seva, és perquè el Govern no\nvol que hi hagi un cartell d’un torero exposat a Barcelona. A més, assenyala que el\nGovern revisa a diari els continguts per veure quins li agraden i quins no.\nFinalment, torna a insistir a demanar explicacions.\n\n179\n\n\f180\n\nGASETA MUNICIPAL DE BARCELONA\n\nNÚM. 1\n\nEl Sr. Colomé considera que si el Sr. Forn no pot revisar les 500 banderoles que\nl’Ajuntament fa cada any, hauria de comparèixer el responsable de supervisar-les.\nTot seguit, seguint amb l’explicació de l’error de comunicació que ha esmentat\nanteriorment, assenyala que el Sr. Forn és el fusible en la gestió de comunicació\nde la crisi, és a dir, el responsable que, quan una crisi és molt dura, es fon.\nAfegeix, a més, que està fent de fusible del Sr. Marc Puig, qui, com a director de\nComunicació, té responsabilitat en tot el que està passant. Dit això, expressa el\ndesig que el Sr. Puig comparegui algun dia a la Comissió de Presidència i Règim\nInterior per donar explicacions.\nEl Sr. Mestre reitera que no es troben davant d’un cas aïllat, ja que des de fa\ndos anys veuen actuacions molt semblants en aquesta mateixa direcció. Per tant,\nes mostra convençut que a l’Ajuntament hi ha censura, encara que el Sr. Forn ho\nnegui, ja que algú des del Govern ha donat determinades ordres, com per exemple\nque no s’edités l’article de la revista Metròpolis o que es descartés la fotografia.\nInsisteix que, per molt que facin servir diferents eufemismes, es tracta de censura.\nEl Sr. Laporta respon a la Sra. Esteller que no altera el contingut del que ella diu\ni que, en la defensa, la promoció i l’intent d’imposició de l’espanyolitat,\ncontínuament repeteix el mateix. Pel que fa a les declaracions de la Sra. Omedes,\nremarca que tant ella com els organitzadors diuen que no se senten censurats,\nmalgrat que la Sra. Esteller insisteixi que hi ha hagut censura.\nDit això, admet que, si ell mateix hagués tingut responsabilitats de govern,\nhauria triat la fotografia del torero. Tanmateix, respecta la decisió del Govern, que,\na parer seu, és molt lliure d’escollir-ne una altra que també han triat els\norganitzadors. A més, creu que el Grup Municipal del PP no respecta res i que\nnomés vol que es respecti el criteri d’espanyolitat a l’hora d’escollir una fotografia\nperquè li interessa. Per això, demana que, si volen ser respectats, comencin per\nrespectar.\nEl Sr. Forn insisteix que l’Ajuntament i els organitzadors han declarat que no hi\nha hagut censura i que, per tant, no sap què més contestar. Afegeix, a més, que\ntampoc no és cert que hagin descartat la imatge perquè fos obra d’un fotògraf\nespanyol.\nD’altra banda, afirma que s’ha creat un problema artificial quan no n’hi havia\ncap. Torna a repetir que no hi ha censura i es mostra satisfet de com s’està\nportant la comunicació, malgrat el que es diu en la Comissió. Dit això, creu que\nhan quedat suficientment contestades totes les preguntes.\nEs dóna per tractada.\nDel Grup Municipal ICV-EUiA:\n3. Que comparegui el responsable del Govern municipal per valorar el\ndesenvolupament dels Consells Ciutadans de Districte celebrats durant aquest mes\nde novembre per informar de la proposta de Pressupost General de l’Ajuntament\nde Barcelona per a l’any 2014.\nEl Sr. Mestre dóna la compareixença per formulada.\nEl Sr. Agustí assenyala que, un cop llegits els motius de la compareixença, el\nGovern no farà una defensa a ultrança del procés d’explicació i treball dels\npressupostos, sinó que posarà sobre la taula una reflexió que, a parer seu, tots\nhan de fer sobre el problema que tenen amb els terminis establerts en la\nnormativa municipal per treballar aquestes qüestions. Continua dient que, fruit\nd’aquesta normativa i de la seva aplicació, van rebre les indicacions de fer el debat\nal Consell de Ciutat, amb el dictamen, i l’Audiència Pública de pressupostos en 15\ndies. Afirma que són uns terminis molt justos per poder treballar de manera\ncorrecta una cosa tan feixuga i densa com uns pressupostos.\nA continuació, explica que, com a novetat, en aquest termini el Govern va\npresentar el portal web amb els pressupostos, bcn.cat/pressupostos2013, des del\nqual per primera vegada els ciutadans poden accedir als pressupostos, que estan\npenjats i explicats de manera didàctica i en detall. Afegeix que també es va\nincorporar una bústia ciutadana, que va estar activa durant el període de 15 dies, i\nassegura que tots els ciutadans que s’hi van adreçar van rebre resposta per correu\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nelectrònic o en el marc de l’Audiència Pública. A més, exposa que es va celebrar\nl’Audiència Pública i que el Consell de Ciutat ha fet els seus dictàmens. En aquest\npunt, agraeix l’esforç dels tècnics i dels membres del Consell per poder elaborar un\ndictamen en un termini tan ajustat. Dit això, explica que tots els consells ciutadans\ndels districtes i tots els plenaris es van reunir en temps i forma, i que als 10\ndistrictes es va presentar un informe de pressupost de ciutat i un informe del\npressupost del districte, en alguns casos complet, desglossat i amb detall\nd’inversions, i en altres casos com un afegit dins l’informe del Consell de Ciutat.\nDit això, explica que en el darrer Plenari del Consell de Ciutat es va denunciar\nque el termini per poder treballar els pressupostos i fer-ne un dictamen és massa\najustat, i es va demanar una solució en aquest sentit. En relació amb això, recorda\nque l’any vinent el Govern s’ha compromès a fer un procés participatiu previ als\npressupostos, amb associacions i ciutadans. D’aquesta manera, argumenta que es\nfarà una feina prèvia de setmanes o mesos amb la ciutadania i amb les\nassociacions, i es treballaran els pressupostos per donar indicacions i poder fer\npropostes de cara a la seva elaboració.\nEl Sr. Mestre respon al Sr. Agustí que no ha fet una defensa numantina del\nprocés perquè no pot fer-la.\nQuant als terminis, rebat les afirmacions del Sr. Agustí, ja que el procediment\nque ha utilitzat el Govern municipal en l’únic pressupost que ha aprovat per\nmajoria en el Plenari municipal ha estat l’aprovació definitiva en el Plenari del mes\nde desembre, que és el termini habitual que utilitzen els ajuntaments amb majoria\nsuficient per aprovar els pressupostos.\nEn aquest sentit, recorda que el Govern anterior presentava el pressupost\njuntament amb les ordenances fiscals, que tenen un procediment d’informació\npública més llarg, els mesos de setembre i octubre, i que així hi havia temps\nsuficient perquè el Consell de Ciutat pogués treballar, perquè els districtes\npoguessin celebrar els consells ciutadans i perquè es poguessin fer els plenaris dels\ndistrictes.\nAssenyala també que el Govern actual va aprovar el pressupost de l’any 2012,\npactat amb el PP, el mes de desembre del 2011, i que ho va fer en els terminis\nsuficients perquè el Consell de Ciutat el pogués examinar i perquè es pogués\npresentar als consells ciutadans i als consells plenaris dels districtes en condicions.\nSubratlla, però, que enguany els terminis han estat extraordinàriament ajustats,\nla qual cosa explica el que ha passat als consells ciutadans. I argumenta que han\nestat tan ajustats perquè el Govern ha dissenyat una aprovació del pressupost no\nordinària a través de la qüestió de confiança, que té uns calendaris diferents.\nQuant a això, explica que han de passar 30 dies després d’haver-se votat la\nqüestió de confiança i que el Govern vol que el pressupost estigui aprovat i llest\nper ser executat a partir de l’1 de gener del 2014. Sosté que tot això fa que els\ncalendaris habituals no es puguin complir i que el pressupost vagi al Plenari del\nmes de novembre i no al de desembre.\nReitera, per tant, que en aquest cas els terminis han estat tan ajustats i\ninsuficients perquè el Govern té un altre calendari d’aprovació del pressupost i això\nl’obliga que, abans que se celebri el Plenari del mes de novembre, el pressupost\nhagi passat pel Consell de Ciutat i pels consells ciutadans i hagi estat informat pels\nplenaris dels districtes, en aquest cas informat negativament per 9 dels 10 plenaris\ndels districtes de la ciutat.\nDit això, explica que han demanat la compareixença perquè, després de\ncelebrar-se tots els consells ciutadans de districte per tractar el pressupost general\nde l’Ajuntament del 2014 i els pressupostos dels districtes, el Grup Municipal\nd’ICV-EUiA no pot valorar positivament les reunions.\nAfegeix que el Govern municipal ni ha dirigit ni ha facilitat adequadament aquest\nprocés. A parer seu, la informació ha estat clarament insuficient, en especial En\nrelació a la presentació dels pressupostos dels districtes en els consells ciutadans,\nexcepte en el cas de Ciutat Vella. En aquest sentit, exposa que a cap districte s’ha\nenviat el pressupost del districte abans de la reunió, sinó que només s’ha fet\narribar la informació d’on es podia trobar el pressupost general de l’Ajuntament al\nlloc web municipal. Afegeix que en molts casos el pressupost del districte i el\npressupost general de l’Ajuntament ni tan sols s’han lliurat en paper en la sessió\n\n181\n\n\f182\n\nGASETA MUNICIPAL DE BARCELONA\n\nNÚM. 1\n\ndel Consell Ciutadà, sinó que només se n’han pogut veure diapositives, i, en\nconcret, al·ludeix al cas de Nou Barris, en què ni tan sols no s’han passat les\ndiapositives.\nEn segon lloc, destaca que hi ha hagut molt poca participació presencial perquè\nel Govern no ha dirigit ni ha facilitat aquests consells ciutadans. Com a exemple,\nexplica que en el Consell Ciutadà de Ciutat Vella només hi va participar un\nrepresentant d’una entitat i que al Consell Ciutadà de l’Eixample hi van participar\ndues persones individuals i una entitat. A més, afegeix que en el cas de l’Eixample\nes va denunciar que no s’havia convocat el Consell Ciutadà des de l’octubre del\n2012.\nEn tercer lloc, assenyala que hi ha hagut un debat molt escàs i, en aquest sentit,\nel més sorprenent és el Consell Ciutadà de les Corts, que va durar cinc minuts. Es\npregunta com el Govern va explicar en cinc minuts un pressupost consolidat de\nl’Ajuntament de 2.800 milions d’euros.\nPer tot el que ha exposat, considera que el procés ha estat molt insatisfactori i\ndecebedor. Afegeix, a més, que caldrà repetir el Consell Ciutadà de Sant Martí\nperquè la informació del pressupost que s’hi va facilitar era incorrecta.\nTot seguit, recorda que els consells ciutadans dels districtes es van reunir\ndesprés que ho fes el Consell de Ciutat, que aquesta vegada no va emetre un\ndictamen sobre el pressupost perquè no estava en condicions de fer-ho. En\ncomptes d’això, explica que va fer recomanacions sobre el pressupost del 2014 en\nquè es diu literalment «aprovat pel Consell de Ciutat. No obstant això, es vol\ndeixar constància que un calendari tan ajustat per a la valoració dels pressupostos\ndificulta una anàlisi acurada i divergeix d’un principi, el de transparència, que ha\nde vetllar per la inclusió de diferents punts de vista i no pot limitar-se només a la\npublicació de les dades. És essencial disposar del temps i les eines suficients per a\nla participació ciutadana».\nA continuació, manifesta que el Grup Municipal d’ICV-EUiA pensava que el\nGovern municipal hauria escoltat el Consell de Ciutat i hauria procurat millorar els\nprocessos de participació dels consells ciutadans. Tanmateix, afirma que no ha\nestat així i conclou que el Govern ha demostrat un nul interès per facilitar i\npromoure el debat del pressupost municipal i dels pressupostos dels districtes en\nels òrgans de participació dels districtes, ha dedicat molt poca atenció a aquest\nprocés i no ha facilitat una informació detallada que afavoreixi la participació\nciutadana i la dels consells ciutadans dels districtes en el pressupost general i en el\npressupost dels districtes.\nPer tot això, reitera que el procés ha estat decebedor i preocupant, sobretot\nquan el Govern insisteix sovint que vol millorar la participació ciutadana.\nFinalment, pel que fa a la proposició del Grup Municipal del PSC, avança el seu\nvot a favor.\nEl Sr. Espriu, primer de tot, subscriu la intervenció del Sr. Mestre. A continuació,\nafirma que lliga la participació estrictament al concepte de voluntat política i, per\ntant, considera que es podria haver decidit fer la presentació dels pressupostos el\n30 de novembre o el 20 de desembre i que els terminis es podrien haver modificat\nen funció de la decisió executiva del Govern pel que fa a quan volia presentar-los,\ntot i saber que després hi hauria els 30 dies d’exposició pública. Encara que es\nmostra comprensiu, creu que en el concepte de participació hi ha d’haver una\nvoluntat de fons important.\nA continuació, afegeix que hi ha hagut un seguiment desigual en el conjunt dels\nterritoris. En aquest sentit, recorda que sempre ha defensat els consells ciutadans\nde districte. Considera que el Consell de Ciutat funciona perquè té una estructura\ntècnica que el dinamitza i creu que els consells ciutadans de districte funcionaran\nquan també tinguin una estructura tècnica semblant. Per això, creu que és\nnecessari un procés de dinamització i facilitar la informació amb transparència. En\nrelació amb això, destaca els casos de l’Eixample i de Sant Martí, que han exigit\naquest procés d’informació i transparència, en el primer cas a través d’un plenari, i\nen el segon mitjançant la repetició del Consell Ciutadà del districte.\nDit això, assenyala que la proposició que presenten cerca, amb arguments molt\nsenzills, més i millor proximitat i més i millor transparència en allò que es fa. Per\ntot això, creu que és assumible que s’elabori un informe del pressupost municipal a\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncada districte en què s’especifiquin les partides directament assignades al districte\ni el seu destí, la comparativa amb exercicis anteriors i informació sobre els\nprogrames centralitzats amb afectació al territori i inversions. Suggereix que\naquest informe es presenti i es porti a debat en el marc del debat del pressupost\nmunicipal al Consell Ciutadà del districte i al Consell Plenari del districte i demana\nque ja es faci així amb el pressupost del 2014 en aquells districtes on els òrgans de\nparticipació s’han manifestat en aquest sentit.\nPer acabar, llegeix la text transaccionat de l’últim apartat: «Que s’estudiï la\ninclusió en els reglaments de districte i de participació ciutadana l’obligació que els\nConsells Ciutadans de Districte dictaminin sobre els pressupostos de districte».\nArgumenta que així s’intenta fer un procés d’aclariment, ja que, a parer seu,\nelaborant-ho d’una forma més normalitzada, es genera estabilitat en els deu\ndistrictes de la ciutat. Per això, demana que entre tots facin l’esforç de millorar i\naportar aquesta informació.\nLa Sra. Esteller reafirma que no s’han debatut els pressuposts dels districtes,\nentre altres coses perquè no s’han presentat específicament als districtes, sinó que\ns’ha fet una transposició del pressupost general al districte. Opina que això fa que\nels ciutadans perdin interès, ja que volen saber com canviarà el seu districte a\ntravés del pressupost, quines accions i inversions es faran i quins serveis es\nprestaran, a banda del pressupost global de l’Ajuntament.\nRecorda que ella mateixa ja ha traslladat a la Comissió la necessitat que a\ntravés del replantejament de la participació s’estudiï la manera que sigui més\nefectiva i millor i s’eviti que hi hagi tants òrgans en què la gent participa i que\npotser no tenen claredat en la seva repercussió dins del districte o dins de\nl’Ajuntament. Suggereix, per tant, que es reformuli la participació de manera que\nsigui efectiva i que la gent vegi atractiu participar en un consell ciutadà de districte\ni assabentar-se de què hi passa, sense tenir la sensació que perd el temps.\nPer tot això, demana que hi hagi un desglossament de les inversions en els\ndistrictes i es mostra favorable a la proposta que ha presentat el Grup Municipal\ndel PSC amb l’esmena transaccional a la qual s’ha arribat. Dit això, expressa els\nseus dubtes sobre si el millor és que el Consell Ciutadà dictamini un pressupost i,\nper tant, demana que es faci un estudi que ho analitzi, els permeti veure si és\nconvenient o no i digui quin òrgan dins del districte hauria de fer-ho. També es\nmostra favorable a comparar el pressupost del districte amb els anys anteriors i\nproposa que, si s’ha de fer una relació històrica, es faci amb els cinc anys\nanteriors.\nEl Sr. Laporta, En relació a la compareixença, creu que la valoració del\nfuncionament dels consells ciutadans no cal abordar-la en el marc de la\npresentació del projecte de pressupost municipal de cara al 2014. Assenyala que la\nmajoria de consells ciutadans funcionen malament o molt malament i que\nl’assistència tendeix a zero. Afegeix que aquest és un dels elements de reflexió en\nla reforma de les Normes reguladores del funcionament dels districtes i de les\nNormes reguladores de la participació ciutadana, que treballen des de fa dos anys\na instàncies d’una proposició del Grup Municipal d’UpB aprovada el setembre del\n2011.\nAixí doncs, afirma que els consells ciutadans convocats per abordar la proposta\nde pressupost del 2014 no han funcionat. En concret, es refereix al de Nou Barris,\nque era pobre de contingut, no feia relació a les partides del pressupost destinades\na aquest districte i on l’Ajuntament va fer una presentació del pressupost global de\nl’Ajuntament sense focalitzar-la en les especificitats del districte.\nD’altra banda, recorda que el Grup Municipal d’UpB discrepa que es presenti i es\npubliqui per a la seva exposició pública un projecte normatiu que ha estat\ndesestimat per la Comissió de Plenari. A més, suggereix que si es vol presentar el\npressupost a cadascun dels districtes, es presenti el del districte i no el de ciutat,\nacompanyat d’un breu resum global de la proposta de pressupost.\nRespecte a la proposició del Grup Municipal del PSC, s’hi mostra d’acord perquè\nli sembla positiu que en l’informe s’especifiquin les partides assignades directament\nal districte, el seu destí i la comparativa amb l’exercici anterior, a més d’incorporar\ninformació sobre els programes centralitzats amb afectació al territori i les\ninversions.\n\n183\n\n\f184\n\nGASETA MUNICIPAL DE BARCELONA\n\nNÚM. 1\n\nTot seguit, esmenta que, en el quart punt, el Grup Municipal d’UpB ha proposat,\nd’una banda, que els consells ciutadans dels districtes esdevinguin una estructura\nparal·lela a la del Consell de Ciutat, dotar-los d’una secretaria, d’una permanent i\nde contingut i, de l’altra, que el Consell de Ciutat elabori de forma preceptiva el\ndictamen de la proposta de pressupost del districte.\nDit això, destaca que, malgrat que les bases dels sistemes democràtics\nrepresentatius estan consolidades, les demandes de la ciutadania han posat en\nrelleu la necessitat d’implementar noves mesures de participació que millorin la\ncomunicació entre l’Administració i els ciutadans. Opina que en aquests moments\nde desafecció i de decepció amb la política cal fer un esforç per fer sentir la\nproximitat de la tasca que es fa des de les administracions i, per tant, reeditar el\ncompromís entre l’Administració i els ciutadans, obrir les decisions del Govern\nmunicipal a la ciutadania i vincular els ciutadans en la presa de decisions amb la\ntria dels seus representants.\nPer acabar, diu que entendria que el Govern tingués reserves respecte al tercer\npunt de la proposició, atès que el debat de pressupost als districtes ja s’ha fet. Tot\ni així, opina que val la pena que es pugui elaborar aquest informe per incorporar\nelements de transparència.\nEl Sr. Forn admet que el procés que s’ha iniciat d’aprovació del pressupost és\nexcepcional i justifica que hagin optat per aquesta via perquè estan en una situació\nde minoria i, per tant, han d’utilitzar aquest mecanisme, que és absolutament\nlegal, per aprovar els pressupostos. A més, argumenta que han optat per aquest\nprocediment perquè tenen una inversió molt important per fer a la ciutat de\nBarcelona i volen que estigui disponible des de l’1 de gener. Afegeix que també és\nun procés que els permet arribar a un acord d’aprovació que no hagi de portar\nassociada la qüestió de confiança i afirma que fins al 29 de novembre, dia del\nPlenari, tenen temps per aprovar uns pressupostos per la via més tradicional. Dit\naixò, insisteix que el que fan és excepcional, però absolutament legal.\nTot seguit, admet que hi ha coses a millorar i, per això, dóna suport a la\nproposició del Grup Municipal del PSC. En aquest sentit, creu que és important que\nhi hagi un millor procés de participació pel que fa a l’aprovació dels pressupostos i\naltres qüestions importants de la ciutat. Tanmateix, rebutja alguns exemples que\ns’han posat, perquè se’n podrien posar també d’altres mandats i altres governs,\ncom quan en les audiències públiques d’aprovació de pressupostos només hi havia\nel Sr. Ernest Maragall i els representants de l’oposició. D’altra banda, creu que en\naltres àmbits s’ha fet un exercici de millora i que l’Audiència Pública d’enguany,\ncelebrada a la Biblioteca Jaume Fuster, va estar bastant millor, amb un índex de\nparticipació superior (més d’un centenar de persones). Tot i així, admet que encara\nqueda molta feina per fer i que cal millorar la informació que el Govern tramet als\ndistrictes.\nPer tot això, vota a favor a favor de la proposició.\nEl Sr. Agustí opina que s’ha realitzat el màxim esforç en els terminis establerts i\nretreu al Sr. Mestre que no hagi mencionat el web de transparència, a través del\nqual s’han rebut aportacions ciutadanes i que ha millorat la participació. Pel que fa\na la crítica als terminis, respon que en anys anteriors eren també molt ajustats. En\ntot cas, es compromet a estudiar-ne millores de cara a anys futurs.\nPel que fa als districtes, admet que tot és millorable i que els procediments\nd’informació poden ser millors. Per això, voten a favor de la proposició. En tot cas,\nassenyala que en set districtes s’ha fet l’informe desglossat del pressupost de\ndistricte i en els altres tres s’ha presentat inclòs com un annex dins del pressupost\nde ciutat. Afegeix que en vuit dels deu districtes s’ha repartit l’informe abans a\nl’oposició i fins i tot als assistents a través del lloc web.\nRespecte al Consell Ciutadà, tot i que es mostra d’acord amb algunes reflexions\nque s’han fet, creu que forma part d’un altre debat. Tot seguit exposa que estan\nen ple debat ciutadà, associatiu i polític pel que fa a la normativa de participació\nciutadana, en què es posaran en discussió els consells ciutadans. Afirma que, si\nara no han anat bé alguns casos concrets, no és pels terminis, sinó pel\nfuncionament general dels consells. Per això accepten el punt quart de la\nproposició com a part d’aquest debat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Mestre rebat les afirmacions del Sr. Agustí En relació al Consell de Ciutat,\nja que afirma que en totes les ocasions anteriors havia disposat de més temps i\nmillors condicions per poder estudiar el pressupost i fer-ne un dictamen. Afirma\nque la prova d’això és que per primera vegada el Consell de Ciutat es veu incapaç\nde fer un dictamen i, en comptes d’això, fa unes recomanacions sense entrar en el\ncontingut del pressupost.\nA continuació, s’adreça al Sr. Forn per aclarir-li que una audiència pública no és\nun consell ciutadà. Assenyala que el Consell Ciutadà està constituït per persones\nque en formen part, amb vies de representació diferent, mentre que a una\naudiència pública hi assisteixen els ciutadans i ciutadanes que volen.\nEn segon lloc, pel que fa a la qüestió de confiança i els terminis, demana al Sr.\nForn que no torni a dir que encara preveuen parlar del pressupost amb els grups\nmunicipals. Recorda que els grups municipals han presentat al·legacions al\npressupost i que la resposta del Govern ha estat dir que no són al·legacions i, per\ntant, ni tan sols ha fet l’esforç d’estimar-les o desestimar-les.\nD’altra banda, insisteix que no s’ha facilitat el debat als consells ciutadans i\nargumenta que la primera prova d’això és que no s’ha lliurat de forma correcta\ntota la informació sobre el pressupost general de l’Ajuntament i el pressupost dels\ndistrictes perquè no es volia fer. Com a excepció, esmenta el cas de Ciutat Vella,\non s’ha lliurat un pressupost de districte en condicions i amb el detall de les\ninversions de ciutat que es faran al districte. Recorda, a més, que el pressupost\nd’aquest districte es va lliurar en paper al Consell Ciutadà i al Plenari del districte.\nPer acabar, pregunta al Sr. Forn la seva opinió sobre el fet que el Consell\nCiutadà de les Corts durés 5 minuts. En aquest sentit, explica que al Consell\nCiutadà de Sants-Montjuïc el regidor, el Sr. Martí, i el gerent, el Sr. Jiménez, van\ntardar 55 minuts a explicar el pressupost de l’Ajuntament i el pressupost del\ndistricte. També li demana quina és l’opinió del Govern sobre el fet que el Consell\nCiutadà de Sant Martí s’hagi de tornar a repetir per les queixes dels membres del\nConsell Ciutadà, atès que la informació lliurada era incorrecta.\nEl Sr. Espriu, en relació amb el debat dels pressupostos, assenyala que\nl’adequació de pressupost al PAM el facilitaria molt.\nA continuació, afirma que la voluntat és un tret vinculat a la participació i\nconsidera que aquesta voluntat s’ha demostrat a Ciutat Vella, però no en altres\nterritoris.\nPer acabar, agraeix el vot del Govern i de tots els grups municipals a favor de la\nproposició, ja que és important que tots assumeixin les seves mancances i intentin\nveure la fórmula per poder-les solucionar d’una manera estable.\nLa Sra. Esteller manifesta que el pressupost fa que parlin de com es participa en\nels districtes en allò que és important per als veïns i per a la ciutat. En aquest\nsentit, creu que s’ha perdut una oportunitat en no presentar-se el pressupost\nterritorialitzat per districtes. De tota manera, recorda que no és res nou, i fa\nal·lusió a l’Audiència Pública de l’Ajuntament de Barcelona per informar del\npressupost del 2009, en què només hi havia una persona.\nTot seguit, assenyala que hi ha una dificultat per comunicar a la gent que el\npressupost té un interès i un impacte directe en les persones. Al seu parer,\nl’Ajuntament ha de fer aquest esforç i s’ha de millorar la comunicació perquè els\nciutadans tinguin interès a participar i a dir la seva respecte a qüestions que els\nafecten. En relació amb això, assenyala que aquest és un dèficit de l’Ajuntament\nper la dispersió d’òrgans de participació que hi ha i afirma que s’està treballant en\nel nou reglament.\nEn relació amb el web i a altres instruments que s’han de posar en marxa per\naugmentar l’interès de la gent, suggereix que l’Ajuntament també ha de fer un\nesforç per despertar l’interès i la participació ciutadana. Aclareix que això significa\nque l’opinió de cada persona ha de comptar i que el Govern l’ha d’analitzar, valorar\ni respondre-hi.\nDit això, es mostra d’acord que es faci un informe, però proposa que en aquest\ninforme es valori si el Consell Ciutadà ha de dictaminar el pressupost o quin òrgan\nhauria de fer-ho, tenint en compte que, com el Grup Municipal del PP sempre ha\ndit, els consells ciutadans de districte no funcionen, hi ha una pèrdua d’interès i\nuna proliferació d’òrgans de participació als districtes que fa que la gent vagi on\n\n185\n\n\f186\n\nGASETA MUNICIPAL DE BARCELONA\n\nNÚM. 1\n\nconsidera que se’ls dóna una millor informació i on poden participar. A més,\nsuggereix que aquesta informació es canalitzi a través de l’Ajuntament.\nEl Sr. Laporta lamenta que el Govern no hagi pactat el pressupost, sobretot amb\nels grups de l’oposició que tenen un sentit més progressista. De tota manera,\nconsidera lícit que el Govern utilitzi el mecanisme de la qüestió de confiança per\naprovar el pressupost, malgrat que afecta tot el procés i genera distorsions.\nDestaca que no han estat capaços d’aconseguir un pressupost pactat i suggereix\nque cadascú ha d’assumir la seva part de culpa.\nEl Sr. Forn admet que cal continuar fent esforços En relació a la participació i\nque cal veure com millorar-la en una qüestió tan important com els pressupostos.\nA més, es mostra preocupat pel fet que la gent no participi en els consells\nciutadans ni en les audiències públiques. En aquest sentit, assenyala que és el\ntema al voltant del qual ha girat tota la reforma de la normativa de participació.\nTambé es mostra preocupat pel fet que el destí d’uns pressupostos de més de\n2.500 milions d’euros generi tan poc interès. Per això, creu que tots han de\nreflexionar sobre com s’expliquen les coses, com es fa participar la gent i com se’n\nrecull l’opinió. Dit això, es mostra disposat a treballar-hi conjuntament, ja que, a\nparer seu, és un problema que els afecta a tots.\nPer acabar, insisteix que s’està treballant molt en la reforma de les Normes de\nparticipació ciutadana, però admet que han de continuar fent-se passos de manera\nmés aprofundida.\nEs dóna per tractada.\nIII) Propostes a dictaminar\na) Ratificacions\nb) Propostes d’acord\n4. Ratificar el Decret d’Alcaldia, de 22 d’octubre de 2013, que designa els Srs.\nGuido Hugelshofer i Josep Lluís Alay Rodríguez membres del Patronat de la\nFundació Privada Julio Muñoz Ramonet, complementant, en els termes esmentats,\nel Decret d’Alcaldia S1/D/2011-03716 de 26 de juliol de 2011, ratificat pel Plenari\ndel Consell Municipal de 30 de setembre de 2011.\nEl Sr. Espriu hi vota a favor.\nLa Sra. Esteller hi vota a favor.\nEl Sr. Mestre fa reserva de vot.\nEl Sr. Laporta hi vota a favor.\nEs dictamina amb el posicionament favorable de CIU, PSC, PP i UpB i amb la\nreserva de vot d’ ICV-EUiA.\nIV) Part decisòria / Executiva\na) Ratificacions\nb) Propostes d’acord\nc) Proposicions\nV) Part d’impuls i control\na) Proposicions / Declaracions de Grup\nDel Grup Municipal PSC:\n5. La Comissió de Presidència i Règim Interior acorda: - Que s’elabori un\ninforme del pressupost municipal a cada un dels Districtes de Barcelona,\nespecificant tant les partides assignades directament al Districte (i el seu destí i la\ncomparativa amb exercicis anteriors), com informació sobre els programes\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncentralitzats amb afectació al territori i inversions. - Que aquest informe es\npresenti i es porti a debat, en el marc del debat sobre el Pressupost Municipal, en\nels òrgans corresponents dels Districtes, Consell Ciutadà de Districte i Consell\nPlenari de Districte. - Que el futur debat del pressupost es faci amb aquests\ncriteris, i que ja es faci al respecte del pressupost del 2014 en aquells Districtes on\nels òrgans de participació i/o govern s’han manifestat en aquest sentit. - Que\ns’estudiï la inclusió en els Reglaments de Districte i de Participació Ciutadana de\nl’obligació de dictaminar i informar als òrgans corresponents dels Pressupostos de\nDistricte.\nTractada conjuntament amb el punt 3.\nEl Sr. Forn expressa el vot favorable de CIU, el Sr. Espriu expressa el vot\nfavorable del PSC, la Sra. Esteller expressa el vot favorable del PP, el Sr. Mestre\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova amb el redactat següent:\nLa Comissió de Presidència i Règim Interior acorda: - Que s’elabori un informe\ndel pressupost municipal a cada un dels Districtes de Barcelona, especificant tant\nles partides assignades directament al Districte (i el seu destí i la comparativa amb\nexercicis anteriors), com informació sobre els programes centralitzats amb\nafectació al territori i inversions. - Que aquest informe es presenti i es porti a\ndebat, en el marc del debat sobre el Pressupost Municipal, en els òrgans\ncorresponents dels Districtes, Consell Ciutadà de Districte i Consell Plenari de\nDistricte. - Que el futur debat del pressupost es faci amb aquests criteris, i que ja\nes faci al respecte del pressupost del 2014 en aquells Districtes on els òrgans de\nparticipació i/o govern s’han manifestat en aquest sentit. - Que s’estudiï la inclusió\nen els Reglaments de Districte i de Participació Ciutadana l’obligació que els\nConsells Ciutadans de Districte dictaminin sobre els pressupostos de Districte.\nDel Grup Municipal PP:\n6. La Comissió de Presidència i Règim Interior acorda instar el Govern municipal\na crear una comissió de seguiment d’obres i serveis municipals, amb representació\ndels grups municipals.\nEl Sr. Bolaños explica que en els propers exercicis es faran obres amb una gran\nafectació per a la vida diària dels ciutadans i afegeix que algunes d’aquestes obres\ncoincidiran geogràficament a la mateixa zona. Després d’esmentar alguns\nexemples d’obres —a la Diagonal, el passeig de Sant Joan, el passeig de Gràcia, la\nVia Augusta, la rambla de Catalunya, el Paral·lel, Pere IV, General Mitre, el calaix\nde les vies de Sants o la transformació de la plaça de les Glòries—, expressa\nl’opinió que cal tenir en compte les afectacions dels serveis a la ciutat.\nAfegeix que els instruments que la ciutat té actualment són insuficients per\npoder donar una informació actualitzada i fer un seguiment de les obres en temps\nreal, tant per als grups municipals com per als ciutadans en general. Per això,\nproposa la creació d’una comissió d’obres i serveis, que es reuneixi almenys un cop\nper trimestre, per informar de l’execució de les obres i perquè els grups polítics\npuguin aportar solucions als possibles problemes que es produeixin en algunes\nobres o alguns serveis de la ciutat.\nEl Sr. Espriu expressa la seva abstenció.\nTot seguit, argumenta que el Grup Municipal del PSC defensa i demana\ntransparència en la gestió, en el seguiment de contractes i d’obres, ja que estan\nconvençuts que és la millor actuació del Govern i la millor garantia per als\nciutadans. Afegeix que quan es planteja fer un seguiment d’obres i serveis és\nperquè alguna cosa falla i hi ha una certa manca de transparència. A parer seu, el\nGovern i els grups municipals han de posar més atenció en la bona governança i la\nbona oposició i, en aquest sentit, considera que cal donar legitimitat i valor polític\na les comissions de Plenari, ja que el control i la fiscalització de l’actuació política,\ncom també l’impuls polític, són competència seva.\nA parer seu, cal trobar mecanismes per poder fer el transvasament d’informació,\ni suggereix que la Comissió elabori informes periòdics. En aquest sentit, es mostra\n\n187\n\n\f188\n\nGASETA MUNICIPAL DE BARCELONA\n\nNÚM. 1\n\nfavorable a aprofitar les eines existents a partir de principis bàsics com la\ntransparència i l’exigència i, en casos o serveis concrets, fer una comissió especial\ntemporal. Dit això, insisteix que volen donar legitimitat democràtica i valor polític\nal que es fa en les comissions del Plenari, perquè cal exigir que el Govern contesti i\ndenunciar si no ho fa. Per acabar, també expressa la seva preocupació pels serveis\nde la ciutat i considera que cal tenir informació i transparència sobre coses\nconcretes que demanen a la Comissió.\nEl Sr. Mestre recorda que el Grup Municipal d’ICV-EUiA sempre ha apostat per la\ntransparència en les actuacions municipals i per facilitar el control per part dels\ngrups municipals de l’oposició. Tot i que sembla que la proposició que presenta el\nGrup Municipal del PP va en aquesta direcció, hi fa dues consideracions.\nEn primer lloc, En relació al seguiment d’obres de la ciutat, comenta que la\nmajoria d’obres les executa BIMSA i que tots els grups municipals estan\nrepresentats al seu Consell d’Administració, com també estan representats en\naltres operadors municipals. En aquest sentit, assenyala que en tot el que fa\nreferència al seguiment d’obres dels operadors municipals, el Grup Municipal\nd’ICV-EUiA mai no ha tingut dificultats per obtenir informació quan l’han demanat.\nPer això, considera que els operadors són espais adequats per fer un seguiment\npuntual, concret i exhaustiu de les obres en curs a la ciutat.\nEn segon lloc, En relació als serveis municipals, recorda que el 24 de maig del\n2013, a la Comissió d’Hàbitat Urbà i Medi Ambient, el Grup Municipal d’ICV-EUiA va\npresentar la proposició següent: «Instar el Govern municipal a crear una comissió\nde seguiment dels contractes de serveis urbans integrada per l’àrea del Govern\nmunicipal implicada i els diferents grups polítics per tal de vetllar i informar sobre\nel seu correcte desplegament i corregir les mancances i dèficits en la seva\naplicació». També recorda que el Grup Municipal del PP hi va votar en contra per\nconsiderar que la gestió d’aquests contractes corresponia al Govern municipal, i el\nseu control i la seva fiscalització, a l’oposició, i per opinar que no calia duplicar els\nòrgans si la Comissió ja disposa de les eines per fer el seguiment. Per tot això,\nexpressa la seva abstenció.\nEl Sr. Laporta manifesta que ell també volia fer referència a la proposició que el\nSr. Mestre ha esmentat, i assenyala que s’aprecia un canvi d’opinió o una actitud\ncontradictòria per part del Grup proposant respecte a les qüestions del seguiment\nde les licitacions i les adjudicacions que fa el Grup Ajuntament. En aquest sentit,\nrecorda que l’abril de 2012 el Grup Municipal d’UpB va presentar una proposició\nperquè s’analitzés el grau de compliment de les condicions acordades en les\nadjudicacions mitjançant una auditoria dels serveis externalitzats. Afegeix que en\naquell cas la Sra. Esteller va dir que això no corresponia.\nDit això, afirma que els posicionaments contradictoris del Grup Municipal del PP\ncondicionen el posicionament del Grup Municipal d’UpB en aquesta proposició. A\nmés, afegeix que, atès que el 2014 es duran a terme molts projectes urbanístics a\nla ciutat, el millor seria que la Comissió d’Hàbitat Urbà i Medi Ambient presentés\nun informe mensual de l’estat d’execució de les obres. En aquest sentit, opina que\nel que més els interessa és poder disposar d’una informació veraç, i coincideix amb\nel Sr. Mestre quan afirma que mai no han tingut problemes per obtenir informació\nde les actuacions de BIMSA o de les adjudicacions per part del Grup Ajuntament.\nPer tot això, expressa la seva abstenció.\nEl Sr. Vives, primer de tot, agraeix les intervencions de tots els grups municipals\ni el reconeixement que l’accés a la informació que es produeix en els entorns de\nBIMSA és absolutament obert. A més, subratlla que des que ell presideix l’empresa\nhan intentat reforçar aquest accés, amb el benentès que molts dels presents són\nmembres del Consell d’Administració i, per tant, han de tenir accés permanent a la\nfeina que s’hi fa.\nDit això, valora positivament el sentit de la proposició del Grup Municipal del PP.\nDestaca la rellevància del que s’està fent a la ciutat i considera difícil, tenint en\ncompte la gran quantitat de temes que es tracten en la Comissió d’Hàbitat Urbà i\nMedi Ambient, que pugui assumir un informe sobre l’estat de les obres i dels\nserveis urbans, malgrat la importància de la informació.\nPer tot el que ha exposat, considera interessant que un cop cada tres mesos es\npresenti aquest informe, en funció de quan es determini i es constitueixi la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncomissió. A més, com a responsable de les transformacions urbanes i el\nmetabolisme urbà, es mostra d’acord a donar la informació i creu que és bo per a\ntots poder valorar l’avenç de tot plegat.\nAtès que, al seu parer, la intenció de la proposició és positiva i pot anar bé, hi\nvota a favor.\nEl Sr. Bolaños agraeix el vot favorable del Govern i l’abstenció en positiu dels\naltres grups municipals. Considera, a més, que no hi ha cap contradicció en el\nGrup Municipal del PP i assenyala que algunes qüestions que han suscitat dubtes ja\nles ha respost el Sr. Vives.\nReconeix que BIMSA dóna totes les explicacions que se li demanen i que també\nes poden donar explicacions a la Comissió d’Hàbitat Urbà i Medi Ambient. No\nobstant això, creu que aquesta Comissió ja té molts punts a tractar i que, per tant,\nsi cada mes haguessin de començar explicant totes les obres de la ciutat, la\nComissió s’allargaria massa i potser es desvirtuarien la resta de punts importants.\nPer això, com que en els pròxims exercicis la ciutat experimentarà moltes\ntransformacions urbanes, proposa que s’actualitzi la informació relativa a les obres\nperquè tothom sàpiga com s’actua i com es transforma la ciutat.\nEl Sr. Vives expressa el vot favorable de CIU, el Sr. Espriu expressa l’abstenció\ndel PSC, el Sr. Bolaños expressa el vot favorable del PP, el Sr. Mestre expressa\nl’abstenció d’ICV-EUiA i el Sr. Laporta expressa l’abstenció d’UpB. S’aprova.\nDel Grup Municipal ICV-EUiA:\n7. La Comissió de Presidència i Règim Interior insta l’alcalde de Barcelona, en\nqualitat de president del Consorci de la Zona Franca, a anul·lar la cessió temporal a\nl’entitat Hermandad de Antiguos Caballeros Legionarios d’un espai de 5.000 m2 a\nles antigues Casernes de Sant Andreu.\nEl Sr. Gomà recorda que el 20 de novembre fa 38 anys que va morir el dictador\ni es va iniciar un procés de construcció de democràcia i de llibertats. Assenyala\nque, quatre dècades després, l’amenaça del militarisme i de l’apologia de la\ndictadura segueix present i, per això, creu que aquest és un dia per refermar\nBarcelona com a ciutat democràtica, de pau i de drets humans i, per tant, per\nanul·lar una decisió que xoca amb aquests principis.\nA continuació, explica que el mes anterior el Consorci de la Zona Franca va\ncedir, gratuïtament i temporalment, un espai de 5.000 m2 de les antigues\nCasernes de Sant Andreu a l’Hermandad de Legionarios. A parer seu, aquesta\ndecisió és rebutjable, d’una banda, perquè es va prendre sense cap mena de\nparticipació ni transparència per part d’una propietat aliena a les dinàmiques del\nbarri i, de l’altra, perquè l’Hermandad de Legionarios és també una entitat aliena a\nles dinàmiques socials i comunitàries de Sant Andreu. Afegeix, a més, que a l’espai\nde l’Hermandad de Legionarios es poden veure desfilades, instruccions, uniformes i\narmes, és a dir, exaltació del militarisme i de la violència i apologia de la dictadura\nfranquista, principis que xoquen amb els valors de pau, diàleg, drets humans,\ndemocràcia i lluita per les llibertats dels quals Barcelona és i vol continuar sent\nciutat referent, així com amb el procés de recuperació de la memòria democràtica i\nantifeixista.\nPer tot això, insta a l’anul·lació aquesta cessió i a obrir la porta a un procés de\ndecisió democràtica, participatiu i de proximitat que acabi sent un element de\nsuport a entitats arrelades al barri i, en definitiva, una oportunitat d’enfortiment\ndel teixit social i comunitari de Sant Andreu.\nEl Sr. Escudé se suma a les demandes dels veïns i veïnes del barri i a les seves\nqueixes, sobretot per com s’ha realitzat la cessió. Explica que es queixen de la\nmanca de transparència i participació en la presa de decisions i assenyala que això\ncomença a ser una constant en tot el territori. Afegeix, a més, que la manca de\ntransparència i participació provoca situacions de rebuig i tensió del tot\ninnecessàries.\nEn aquest sentit, retreu al Govern que, d’una banda, posi en marxa el pla BUITS\nper afavorir la implicació de la societat civil en la definició, instal·lació i gestió\nd’espais buits per dinamitzar-los i integrar-los a la ciutat, amb la selecció dels\n\n189\n\n\f190\n\nGASETA MUNICIPAL DE BARCELONA\n\nNÚM. 1\n\nprojectes mitjançant concurs i una comissió d’avaluació i, de l’altra, cedeixi espais\nque els veïns i veïnes del barri consideren públics i pels quals han lluitat. A més,\nassenyala que si en el pla BUITS es posa en valor que l’impacte i el rendiment\nsocial de les propostes sigui positiu per a la ciutat, no s’entén com es poden avalar\naltres decisions sense aquest mateix valor.\nPer tot això, vota a favor de la proposta.\nLa Sra. Esteller expressa la seva sorpresa davant aquesta proposta, ja que posa\nl’accent en com es va fer la cessió als Legionarios però no esmenta res de les\naltres dues cessions que van fer-se per la mateixa via: una al Cricket Club de Sant\nAndreu, al qual es va cedir un espai de 1.500 m2, i l’altra als Mossos d’Esquadra,\nals quals s’ha cedit una parcel·la de 2.000 m2 perquè puguin aparcar. D’altra\nbanda, assegura que el Grup Municipal del PP sempre ha defensat que cal donar un\nús a les Casernes i que sempre ha treballat conjuntament per valorar les propostes\namb els veïns.\nA continuació, manifesta que mentre no es doni destí a les diferents parcel·les\nde les Casernes, se’n fa la cessió d’ús al Cricket Club per a usos esportius, als\nLegionarios per a activitats socioculturals i als Mossos d’Esquadra per a\naparcament de vehicles. Per això, defensa que la participació amb els veïns del\nbarri ha de ser per a tots i que en la proposta només es qüestiona una de les\ncessions.\nDit això, recorda que l’Hermandad de Legionarios té la seu al passeig de Torras i\nBages des de fa més de vint anys i està registrada com a associació de la\nGeneralitat. Per això, considera lògic que se cedeixi l’ús d’aquest solar a una\nassociació que figura en el registre d’entitats del districte de Sant Andreu i que\ndesenvolupa activitats des de fa més de vint anys.\nAtès que en la proposta es qüestiona com s’ha fet la cessió només en el cas de\nl’Hermandad de Legionarios, titlla l’actitud del Sr. Gomà de sectarisme perquè, en\nopinió seva, s’està qüestionant a qui se cedeix la parcel·la i no com se cedeix.\nPer tot això, vota en contra de la proposició.\nPer acabar, afirma que ha tingut accés als contractes i assegura que respecten\nla normativa i la convivència. Assenyala que en els tres casos el contracte és el\nmateix i que l’únic que varia és l’ús que es dóna al solar. Per acabar, afegeix que\ntots tres hauran de complir la normativa a l’hora de poder desenvolupar aquestes\nactivitats perquè, si no, el contracte es podrà revocar.\nEl Sr. Laporta expressa el ple suport a la proposició.\nTot seguit, exposa que molts veïns de Sant Andreu consideren que hi ha altres\nprioritats i que hi ha moltes entitats més arrelades i obertes a la ciutadania que\nnecessiten l’espai que el Consorci de la Zona Franca ha cedit gratuïtament a\nl’Hermandad de Antiguos Legionarios de Barcelona. A parer seu, aquesta decisió no\nés encertada, ja que l’Hermandad representa l’espanyolisme més ranci, és\nantidemòcrata, defensa el militarisme i altres valors anacrònics com\nl’ultracatolicisme i exalta la figura del dictador.\nAl seu parer, cal exigir al Consorci que iniciï el projecte que va motivar la\ncompra dels terrenys al Ministeri el 2004, és a dir, la construcció dels pisos i\nequipaments compromesos, i que si no pot fer-ho cedeixi les Casernes a\nl’Ajuntament de Barcelona. Afegeix que quan els usos d’un espai central de la\nciutat es decideixen des de Madrid acaben passant coses com que la Legió faci les\nseves exposicions i desenvolupi les seves activitats en un espai on hi hauria\nd’haver pisos per a les famílies més necessitades i equipaments per a la\nciutadania.\nEl Sr. Blasi expressa el desig que es pogués desenvolupar el planejament\nurbanístic plantejat a l’entorn de les Casernes de Sant Andreu, però reconeix que,\ndavant d’aquesta impossibilitat, sorgeixen diferents plantejaments i propostes per\ndonar-los un ús.\nDit això, anuncia que el seu vot serà una abstenció, que permet l’aprovació de la\nproposició. Argumenta que el subjecte al qual es dirigeix la proposició és errat i\naclareix que, a parer seu, hauria de ser el Plenari del Consorci de la Zona Franca.\nD’altra banda, afegeix que, pel que fa al districte de Sant Andreu i a la ciutat,\nl’aportació d’aquesta entitat al conjunt de la societat és zero, ja que viu reclosa en\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nel seu espai i no està oberta a la ciutadania. Per això, creu que haurien d’estudiar\nla utilitat d’una cessió com aquesta.\nDit això, insisteix que hi ha una errada en el subjecte i suposa que no ha estat\nuna qüestió de voluntat política. Per acabar, considera que li correspondria a la\nciutat tenir un control molt més gran sobre les Casernes i exercir de veritat una\ngestió que, malauradament, des de fa massa anys està en mans d’organismes que\nno són del país.\nEl Sr. Gomà, en primer lloc, agraeix el suport dels grups municipals del PSC i\nd’UpB, així com l’abstenció del Govern.\nDit això, remarca que en la seva intervenció ha fet una defensa molt clara de la\nproposició, tant en la seva dimensió de procés com en la seva dimensió de\ncontingut. En aquest sentit, aclareix que donen exactament el mateix valor a totes\ndues dimensions. A més, afegeix que avui a Barcelona la cessió d’espais públics\ns’està fent d’una altra manera i que casos com la cessió a l’Hermandad de\nLegionarios provoquen tensió i conflicte al barri. Per tot això, opina que cal un\nprocés alternatiu, transparent i de proximitat, amb un altre resultat.\nTambé assenyala que ha parlat de la dimensió de fons perquè en els altres casos\nno hi ha exaltació del militarisme, apologia de la dictadura, armes ni fotos de\nFranco, activitats que, contràriament al que ha dit la Sra. Esteller, no considera\nsocioculturals, sinó activitats anacròniques i contràries a les dinàmiques del teixit\nsocial del barri i als valors de pau, de drets humans i de ciutat democràtica que\nBarcelona ha anat construint amb l’esforç de molta gent.\nA continuació, expressa que li hauria agradat que el Govern hagués fet pesar\nmés aquestes raons de fons que els arguments de caràcter formal, i lamenta que\nno s’hagi afegit al bloc per fer possible deixar sense efecte aquesta decisió.\nPer acabar, reitera l’agraïment als grups municipals que han fet possible\nl’aprovació de la proposició, i expressa el desig que esdevingui de manera clara i\nsincera un veritable mandat polític i democràtic i que el Govern i l’alcalde de la\nciutat instin el Consorci de la Zona Franca a retirar aquesta cessió per tal que, de\nmanera immediata, l’Hermandad de Legionarios deixi de fer ús d’aquest espai cedit\ni, d’aquesta manera, s’obri l’oportunitat a les entitats de Sant Andreu d’accedir-hi i\ns’enforteixi el teixit social i comunitari del barri.\nLa Sra. Esteller respon al Sr. Gomà que els militars són democràtics i que el\nGrup Municipal d’ICV-EUiA només considera democràtic el seu pensament. En\nopinió seva, el Grup Municipal d’ICV-EUiA vol imposar un pensament i insisteix que\nel Sr. Gomà només ha qüestionat com s’ha fet la cessió en el cas d’una entitat, tot\ni que s’ha seguit el mateix procediment per a totes tres. Opina que això és\nsectarisme i afirma que avui el militarisme i l’Estat són democràtics.\nSubratlla que s’ha cedit el terreny a una entitat per a accions socioculturals, i\nconsidera que el Sr. Gomà prejutja aquestes accions segons el seu criteri. En\naquest sentit, recorda que l’entitat figura al registre d’entitats de la Generalitat de\nCatalunya i que, per tant, és una entitat democràtica.\nEn resposta al Sr. Laporta, assegura que la decisió no s’ha pres des de Madrid,\nsinó des del Consorci de la Zona Franca, a Barcelona. A més, recorda que aquest\nConsorci té un òrgan en què tots els grups municipals participen. Per això,\nsuggereix que si discrepen d’una decisió presa, ho facin al Consorci, en la\nconvocatòria d’aquest òrgan de participació.\nEl Sr. Laporta contesta que, amb la seva intervenció, la Sra. Esteller ha deixat\nclar quin sentit de la democràcia té. Opina que el seu plantejament està fora de\nlloc i el relaciona amb altres intervencions en el sentit que fa una promoció, una\ndefensa i un intent d’imposició de l’espanyolitat a Catalunya, encara que sigui a\ncosta d’entitats antidemocràtiques que fan apologia i exhibició del passat més\nviolent i més sagnant de la història del país.\nEl Sr. Blasi afirma que ells també han entrat en el fons i s’han referit a la utilitat\nd’aquesta entitat en el seu entorn immediat i en el conjunt de la ciutat. Afegeix\nque, si l’activitat que s’hi desenvolupa vulnera drets i llibertats, el Govern\nmunicipal defensarà el que calgui.\nTanmateix, critica la força que pren l’oportunisme en algunes ocasions. En\naquest sentit, assenyala que fins fa un any i dos mesos ell no coneixia aquesta\nentitat, la qual cosa significa que, per part de les entitats, els veïns i veïnes i les\n\n191\n\n\f192\n\nGASETA MUNICIPAL DE BARCELONA\n\nNÚM. 1\n\nformacions polítiques que formen part de grups municipals que participen en el\nConsorci de la Zona Franca o que han tingut responsabilitats en l’àmbit municipal o\nestatal, hi ha hagut tolerància, ignorància i potser covardia per no actuar.\nD’altra banda, pel que fa al conveni, exposa que hi havia una entitat que\ndesenvolupava una activitat sense cobertura. A més, afegeix que si el Consorci no\nhagués fet una nota de premsa, probablement no haurien parlat del tema en\naquesta Comissió, perquè hi hauria hagut la mateixa ignorància, tolerància o\ncovardia per abordar determinats assumptes.\nDit això, assegura que l’alcalde de Barcelona i president del Consorci no tindrà\ncap inconvenient a promoure que en algun punt de l’ordre del dia de la següent\nsessió ordinària del Plenari del Consorci de la Zona Franca hi pugui aparèixer\naquesta qüestió.\nEl Sr. Gomà aclareix a la Sra. Esteller que amb aquesta proposició no es demana\nque l’entitat surti del registre, sinó que surti d’un espai públic de Sant Andreu. A\nmés, afegeix que no es tracta de militars, sinó de civils que fan apologia del\nmilitarisme, la violència i la dictadura. Per acabar, destaca que avui\nl’antifranquisme és una dimensió clau en la defensa de les llibertats\ndemocràtiques.\nEl Sr. Blasi expressa l’abstenció de CIU, el Sr. Escudé expressa el vot favorable\ndel PSC, la Sra. Esteller expressa el vot contrari del PP, el Sr. Gomà expressa el\nvot favorable d’ICV-EUiA i el Sr. Laporta expressa el vot favorable d’UpB. S’aprova.\nDel Grup Municipal UpB:\n8. La Comissió de Presidència i Règim Interior acorda instar el Govern municipal\na habilitar de forma general l’accés i el bany dels gossos a les platges de la nostra\nciutat, i limitar aquest accés durant la temporada de platges a nivell horari (accés\ngeneral de 6 a 8 del matí) i a nivell espacial (delimitar un espai de platja per a\nl’accés lliure, sense horari).\nEl Sr. Laporta comença la seva intervenció amb una citació de Thomas Edison\nque diu que «la manera de valorar el grau d’educació d’un poble i d’un home és la\nmanera com tractem els animals». Tot seguit, afegeix que Gandhi considerava que\nla grandesa d’una nació i el seu progrés moral poden ser jutjats per la manera com\ntracten els seus animals.\nDit això, afirma que Barcelona és una ciutat capdavantera en la protecció i\ndefensa dels animals. En aquest sentit, recorda que el Sr. Trias, en la\ncommemoració del 14è aniversari de la Declaració Mundial per la Convivència i els\nDrets dels Animals, el 2012, va fer una declaració d’onze punts, dels quals en\ndestaca dos. D’una banda, que el dret dels animals es complementa\nnecessàriament amb els deures dels seus propietaris, tant en la relació amb els\nanimals com amb el conjunt de la ciutadania, i evitant comportaments incívics que\npuguin molestar els ciutadans i ciutadanes. Per millorar la convivència i el civisme,\nassenyala que cal millorar les condicions de la ciutat i adaptar-les als animals. De\nl’altra banda, destaca el punt relatiu a l’esperit de la declaració, que, en opinió\nseva, s’ha de veure reflectit en les ordenances municipals que afectin els animals.\nUn cop exposat això, explica que la proposició del Grup Municipal d’UpP tracta\nde la millora de les condicions dels gossos, ja que des de la taula Cívic Gos i amb\nels col·lectius de propietaris de gossos, es defensa una tinença responsable dels\nanimals i s’ha posat de manifest la necessitat d’un espai a les platges de Barcelona\nadient per als gossos. Per això, demana que el Consell Municipal de Convivència,\nDefensa i Protecció dels Animals treballi i posi a debat un acord per habilitar de\nforma general l’accés i el bany dels gossos a les platges de la ciutat, limitant-lo\ndurant la temporada de platges pel que fa a l’horari i a l’espai. També demana que\nes presenti una proposta avalada per aquest Consell en un termini de tres mesos.\nLa Sra. Sánchez hi vota a favor.\nA més, es mostra convençuda que Barcelona ha estat i és una ciutat\ncapdavantera en la protecció dels animals. En aquest sentit, recorda que el 2003\nes va aprovar l’Ordenança sobre la protecció, la tinença i la venda d’animals.\nTambé destaca que la ciutat compta amb un Consell Municipal de Convivència,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDefensa i Protecció d’Animals i que, per tant, combina una normativa en què la\nconvivència i el civisme són uns dels eixos però que també es preocupa pel\nbenestar i la defensa dels animals.\nReconeix que aquesta aposta de l’Ajuntament ha tingut impulsors notables en\nalguns àmbits, com la convivència amb animals i, en especial, amb els gossos.\nTambé admet que aquesta convivència en els espais públics és un tema complex,\ncosa que cal tenir en compte en els debats que tenen a veure amb l’accés dels\ngossos a determinats espais d’ús ciutadà i la seva convivència amb aquests usos.\nAfirma que en els espais públics on conviuen persones i animals de companyia, l’ús\nde l’espai es fa sota unes regles que faciliten la convivència.\nEn opinió seva, per enfocar la qüestió cal tenir en compte diferents perspectives,\ncom la convivència en aquests espais, que té a veure amb l’acceptació de la\nciutadania, el comportament dels amos dels animals i la higiene, entre altres\ncoses. A més, creu que cal saber donar solucions a una necessitat social.\nLa Sra. Esteller està plenament d’acord amb el Sr. Laporta i suggereix que cal\nconjugar els drets i les responsabilitats dels propietaris de gossos perquè els\ngossos puguin utilitzar l’espai públic sense perjudicar la resta de ciutadans.\nOpina que és fantàstic poder anar a la platja amb un gos, que es pugui banyar,\nque pugui gaudir i córrer, i creu que tot això és conciliable amb l’ús de la platja per\npart dels banyistes. Tanmateix, subratlla que s’ha de fer en horaris que no\nperjudiquin els ciutadans i que el gos no embruti la platja, perquè no vagi en\ndetriment de l’ús que en facin els banyistes. Suggereix que es faci un estudi a\ntravés del Consell Municipal de Convivència, Defensa i Protecció dels Animals per\nveure a quines hores els gossos poden anar a la platja i com hi han d’anar perquè\nla platja no s’embruti.\nFinalment, afirma que, un cop es presenti una proposta amb una regulació, es\ncompromet a estudiar-la perquè es puguin conciliar els drets i les responsabilitats\ndels propietaris dels gossos.\nEl Sr. Mestre exposa que la primera proposta del Grup Municipal d’UpB els va\nsemblar precipitada i que per això hi van presentar dues esmenes: d’una banda,\ninstar el Govern municipal a estudiar la viabilitat de la proposta i, de l’altra, que\nl’estudi del Govern incorporés un dictamen del Consell Municipal de Convivència,\nDefensa i Protecció dels Animals i es presentés a la Comissió de Presidència i\nRègim Interior. En opinió seva, cal examinar més a fons la proposta del Grup\nMunicipal d’UpB i tractar-la finalment en la Comissió de Presidència i Règim\nInterior.\nPer acabar, manifesta que les esmenes del seu Grup han estat acceptades i, per\naixò, hi vota a favor.\nEl Sr. Forn afirma que des del Govern es treballa pel benestar dels animals i la\nmillora de les seves condicions de vida. En aquest sentit, destaca que han posat a\nprova recentment, amb transports metropolitans, l’accés dels gossos al metro.\nDit això, explica que l’accés dels gossos a les platges és possible de manera\nlliure amb una certa limitació horària la majoria de mesos de l’any. Exposa, a més,\nque únicament se’n limita l’accés en la temporada d’alt ús de les platges, és a dir,\nels dies de Setmana Santa, els caps de setmana d’abril a octubre i entre l’1 de\njuny i el 16 de setembre. En aquest sentit, comenta que entre juny i setembre\nprop de 3,5 milions de banyistes van a les platges, la qual cosa faria difícil\ncompatibilitzar l’ús dels banyistes amb el dels gossos.\nPer tot això, considera que les limitacions que ja fa temps que existeixen tenen\nsentit. Tanmateix, admet que, tal com està plantejada la proposició, no s’hi poden\noposar, ja que considera bo que s’estudiï i es doni veu a l’agrupació Cívic Gos, que\ns’ha compromès a analitzar tècnicament qualsevol proposta que es faci en aquest\nàmbit.\nPer tot això, hi vota a favor.\nEl Sr. Laporta agraeix el suport de tots els grups municipals i es mostra satisfet\nque s’aprovi per unanimitat la proposta. A més, coincideix amb la Sra. Sánchez pel\nque fa a la complexitat de la qüestió i es mostra convençut que cal cercar la\nconvivència entre els drets dels animals, els deures dels seus propietaris i, alhora,\nmantenir una conducta que no perjudiqui, tal com ha comentat la Sra. Esteller, a\nla qual també agraeix la seva intervenció.\n\n193\n\n\f194\n\nGASETA MUNICIPAL DE BARCELONA\n\nNÚM. 1\n\nQuant a l’horari de platges, explica que hi ha una proposta de Cívic Gos perquè\ndurant la temporada de platja els gossos hi puguin accedir de les 6 h a les 8 h del\nmatí.\nTot seguit, agraeix al Sr. Mestre que hagi comentat les esmenes del seu Grup,\nque el Grup Municipal d’UpB ha acceptat. Així mateix, agraeix la transacció a la\nqual han arribat amb el Govern.\nPer acabar, cita les paraules de Lord Byron en referència al seu gos Boatswain:\n«Aquí reposen les restes d’una criatura que va ser bella sense vanitat, forta sense\ninsolència, valenta sense ferocitat, i que va tenir totes les virtuts de l’home i cap\ndels seus defectes».\nEl Sr. Forn expressa el vot favorable de CIU, la Sra. Sánchez expressa el vot\nfavorable del PSC, la Sra. Esteller expressa el vot favorable del PP, el Sr. Mestre\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova amb el redactat següent:\nLa Comissió de Presidència i Règim Interior acorda instar el Govern municipal a\nestudiar la viabilitat d’habilitar de forma general l’accés i el bany dels gossos a les\nplatges de la nostra ciutat, i limitar aquest accés durant la temporada de platges a\nnivell horari i nivell espacial, i a presentar una proposta avalada pel Consell\nMunicipal de Convivència, Defensa i Protecció dels Animals, en un termini de tres\nmesos.\nb) Proposicions amb contingut de Declaració institucional\nc) Precs\nDel Grup Municipal PSC:\n9. Que l’Ajuntament de Barcelona organitzi, al 2014, la commemoració del\ncentenari de la participació dels voluntaris catalans en la Legió Francesa a la\nPrimera Guerra Mundial.\nEl Sr. Colomé formula el prec.\nEl Sr. Ciurana accepta el prec i explica que des del 14 de juliol del 1936\nBarcelona té un monument als voluntaris catalans al parc de la Ciutadella i que la\npresència dels voluntaris catalans, sobretot a la Primera Guerra Mundial, ha estat\nmolt constant en la història recent, des de les cròniques del Dr. Solé i Pla fins a les\nvisites del president Francesc Macià al front de guerra o les cròniques de la Primera\nGuerra Mundial de reconeguts periodistes com Eugeni Xammar. Per tot això,\naccepta el prec i es compromet a fer un acte de commemoració d’aquest centenari.\nEl Sr. Colomé agraeix l’acceptació del prec. Demana, a més, que a banda de\nrecordar els voluntaris se celebri una commemoració del centenari de la Primera\nGuerra Mundial per recordar què va representar aquesta guerra, ja que la societat\ncatalana hi va estar molt implicada.\nPer això, creu que seria bo que la ciutat s’impliqués en la celebració europea de\nl’entrada en el segle XX d’Europa.\nA continuació, exposa algunes dades de la guerra: 4.386.000 morts pels imperis\ni 5.520.000 pels aliats; 8.388.000 ferits pels imperis i 12.831.000 pels aliats, i\n3.629.000 desapareguts pels imperis i 4.121.000 pels aliats. Afegeix que aquestes\ndades fan referència només als soldats i que això va acabar amb una generació\nentre 18 i 30 anys. A més, exposa que a la batalla de Verdun van morir 700.000\nsoldats en tres mesos; que a la batalla de Caporetto en van morir 400.000; a la\nbatalla de Gal·lípoli, 250.000, i a la batalla de Somme, 623.000 anglesos i\nfrancesos i 435.000 alemanys. A més, recorda que van inventar la metralladora i\nque les batalles es van convertir en veritables massacres.\nPer acabar, atès que la idea d’Europa va néixer el 1914 i que el 2014 se\ncelebraran unes eleccions europees, creu que és el moment de reflexionar sobre\nquè és Europa i quin és el futur d’Europa a partir del centenari.\nEl Sr. Ciurana afegeix que en aquesta guerra l’aviació va entrar per primera\nvegada en combat. A més, explica que les diverses fonts situen entre els 954 que\nestan documentats i els 10.000 els joves catalans que hi van anar amb l’esperança\ndel principi d’autodeterminació de les nacionalitats de Wilson, del nou repartiment\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nd’Europa, etc. Dit això, comenta que van estar parlant amb l’Ajuntament de Sant\nVicenç dels Horts per organitzar un acte d’homenatge a un d’aquests joves, Ernest\nFerrers i Costa, que va perdre la vida a la batalla de Verdun.\nEn tot cas, es compromet a fer aquest acte de recordança i a posar-se en\ncontacte amb el consolat francès, perquè, a parer seu, també forma part de la\ncommemoració.\nDit això, recorda que l’armistici es va signar l’11 de novembre de 1918 i que el\n15 de novembre l’Ajuntament ja va prendre la decisió de dedicar un monument als\nvoluntaris catalans, tot i que malauradament no es va fer realitat fins a 18 anys\nmés tard.\nS’accepta.\nDel Grup Municipal PP:\n10. Davant el buit legal en la regulació de les activitats de les associacions de\nfumadors de cànnabis, que el Govern municipal creï un protocol d’actuació, o faci\nles modificacions legals oportunes, a fi de que els serveis tècnics dels Districtes\ntinguin una eina clara i efectiva per a la protecció i seguretat dels veïns que es\npuguin veure afectats.\nLa Sra. Esteller formula el prec i el justifica perquè als districtes de l’Eixample i\nde les Corts s’han sol·licitat llicències per a associacions cannàbiques però no hi ha\ncap regulació en aquest sentit, ja que les ordenances no en diuen res. A parer seu,\nen primer lloc s’hauria de fer un informe jurídic sobre la legalitat jurídica d’aquest\nobjecte, i suggereix que tant el Departament d’Interior de la Generalitat com la\nFiscalia facin les aportacions necessàries per valorar si és legal o no, com s’ha de\nfer, com s’ha d’arbitrar i com s’han d’articular aquestes accions. També demana\ninformes sanitaris i mediambientals. Manifesta que, un cop tinguin aquests\ninformes, caldrà veure si la regulació l’ha de fer el districte, però subratlla que els\ninformes han de ser determinants, ja que el buit legal fa que cada districte actuï\nd’una manera diferent, cosa que, a parer seu, perjudica l’entorn i els veïns.\nEl Sr. Forn comparteix la inquietud per aquest tema i assegura que fa mesos\nque hi treballen des de Serveis Jurídics i des de l’Àrea de Seguretat i Mobilitat.\nAdmet que aquests clubs cannàbics responen a un fenomen nou en la frontera de\ntres àmbits jurídics —el penal, l’administratiu i el civil— i que també opera de\nmanera determinant en l’àmbit de la salut.\nDit això, explica que, des de l’òptica penal, els clubs cannàbics troben una\nescletxa en la redacció de la legislació penal enfront del consum d’estupefaents. A\ncontinuació, cita l’article 368 del Codi Penal, que castiga qui «promueva, favorezca\no facilite el consumo ilegal de drogas tóxicas, estupefacientes o sustancias\npsicotrópicas». Afegeix que aquesta regulació, excessivament vaga, ha estat\nmatisada per nombroses jurisprudències del Tribunal Suprem en allò que\ns’anomena consum compartit, és a dir, un nombre de persones que assoleix una\nquantitat de matèries il·legals que, atribuïda de forma individualitzada, suposaria\nuna dosi sense rellevància penal.\nContinua exposant que la normativa d’activitats catalana no recull un epígraf\nespecífic en què es reguli aquest fenomen. Afegeix que aquestes associacions\ndesenvolupen la seva activitat sota el paraigua dels clubs privats. A més, explica\nque en la seu civil alguns d’aquests clubs privats aprofiten la regulació del dret\nd’associació que recull el Codi Civil català i que, sota el paraigua de fins\nterapèutics, poden desplegar una veritable infraestructura de captació i venda de\nproductes relacionats amb la marihuana.\nUn cop exposat això, comenta que l’Ajuntament ha dissenyat un pla, aplicable\ndes de fa un mes, que preveu diferents accions: en seu d’activitats per exercir com\na club privat, amb competència municipal per al seu control; en seu civil perquè\nportin a terme l’activitat d’acord amb els estatuts, cosa que ha de comprovar la\nDirecció General d’Entitats de Dret i d’Entitats Jurídiques, que depèn del\nDepartament de Justícia de la Generalitat; en seu administrativa, a través de\nl’Agència Espanyola de Medicament, demanant que es controlin les plantacions i\ns’impulsin accions de control i sanció d’usos il·lícits; i, finalment, en seu judicial a\n\n195\n\n\f196\n\nGASETA MUNICIPAL DE BARCELONA\n\nNÚM. 1\n\ntravés de la Fiscalia per deixar sense efecte la personalitat de les associacions i\nactuar allà on existeixi rellevància juridicopenal.\nTot seguit, afegeix que han realitzat reunions, també amb la Federació\nd’Associacions Cannàbiques, i que han mostrat la voluntat de dur a terme accions\nd’autoregulació. A més, afirma que l’Ajuntament està amatent als casos del País\nBasc, on algunes clausures de clubs cannàbics i la intervenció de mercaderia per al\nconsum han comportat l’inici d’expedients de responsabilitat patrimonial a la\njurisdicció civil, a instàncies dels titulars, davant la resolució desfavorable de la\njurisdicció penal als tancaments. Amb això, assenyala que hi ha una complicació\nlegal.\nPer aquest motiu, expressa la intenció que la seva acció de procediment sigui\nsòlida, consistent i coordinada amb tots els actors. Afegeix que s’està elaborant el\npla d’actuació global de la ciutat d’acord amb els eixos que esmenta a continuació.\nEn primer lloc, acordar amb les associacions que destinin els espais a fins\nterapèutics. En segon lloc, actuar amb tota la contundència enfront dels espais\nil·legals quan no es limitin a les finalitats previstes en els estatuts de les\nassociacions i procedir a la clausura immediata dels establiments. En aquest cas,\ncal cercar la suspensió de la personalitat de les associacions per via de la Direcció\nGeneral de Dret i d’Entitats Jurídiques. En tercer lloc, posar en coneixement de les\nactuacions a l’Agència Espanyola de Medicaments perquè controli les plantacions i\ndesenvolupi funcions de control i sanció. En aquest sentit, cal actuar penalment\nquan existeixin indicis de tràfic o venda d’estupefaents. I, per acabar, regular-ne la\nimplantació a la ciutat quan sigui possible per protegir els espais que tinguin béns\na protegir, com ara escoles o llars d’infants.\nDit això, insisteix que aquest pla, elaborat pels Serveis Jurídics de l’Ajuntament,\nja fa aproximadament un mes que està en funcionament. A més, es mostra\npreocupat perquè aquest fenomen s’està escampant no només als districtes que la\nSra. Esteller ha esmentat, sinó també a altres indrets de la ciutat.\nTot seguit, diu que no accepta el prec i ho justifica explicant que ja hi estan\ntreballant, tot i que encara no han pogut presentar el pla.\nLa Sra. Esteller respon que, a més del pla, demanen un protocol d’actuació.\nD’altra banda, sol·licita una còpia d’aquest pla perquè puguin veure’n i analitzar-ne\nels continguts en cada àmbit. També destaca que és vital saber si es tracta\nd’accions legals o no, i distingeix entre els tractaments terapèutics i el consum. Per\ntant, considera que cal saber exactament quines accions són legals i, en aquest\ncas, en quines condicions i a quins llocs s’ha de concedir la llicència per evitar que\nhi hagi un perjudici als veïns.\nEl Sr. Forn contesta que és un tema jurídicament molt complex i que, per actuar\namb garanties, s’ha hagut d’estudiar pas a pas. Afegeix que són entitats amb una\naparença legal, reconegudes per la Generalitat, però admet que hi ha escletxes.\nPer acabar, proposa fer una reunió amb els grups municipals i els Serveis Jurídics\nperquè aquests expliquin concretament com funciona aquest pla, què s’està fent i\ncom s’ha arribat a la conclusió que era l’única manera de poder actuar en aquest\ncamp.\nNo s’accepta.\nDel Grup Municipal ICV-EUiA:\n11. Instar el Govern municipal a revocar el permís d’instal·lació de la pista de\ngel a la plaça Catalunya.\nEl Sr. Gomà aclareix que aquest prec és nou però sobre un tema que ja ha estat\nobjecte de fins a tres iniciatives prèvies per part del Grup Municipal d’ICV-EUiA,\nque es corresponen a les tres dimensions per les quals creuen que cal rebutjar la\npista de gel a la plaça Catalunya.\nEn primer lloc, assenyala que es tracta d’un espai públic molt emblemàtic en un\nperíode de l’any en què s’accentua l’ús ciutadà de l’espai. Considera que, en aquest\ncontext, el Govern permet una particularització en règim de monopoli al servei\nd’uns interessos econòmics privats.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEn segon lloc, creu que hi ha una forta dimensió antiecològica i que una pista de\ngel en una ciutat de clima mediterrani té molt poc sentit, ja que representa una\ndespesa energètica important, equivalent al consum mitjà de 200 famílies durant\nun mes, i, a més, emissions de CO2.\nI, en tercer lloc, tot i que admet que en el període de Nadal cal una estratègia\nespecífica de dinamització comercial de Barcelona, considera que el model\nd’aquesta estratègia ha de ser coherent amb el model de ciutat i amb el model\ncomercial de ciutat. Per això, creu que s’hauria de desenvolupar en els barris, amb\nla participació del teixit social i cultural.\nPer tot això, demana al Govern que revoqui el permís per a la pista de gel, ja\nque serà l’oportunitat de generar una alternativa de dinamització comercial,\ndescentralitzada, arrelada al barri i als eixos, i que suprimeixi la dimensió\nprivatitzadora i antiecològica de la pista de gel.\nEl Sr. Forn, pel que fa a les qüestions relatives a l’ocupació de la via pública i la\nsostenibilitat, es remet al que ja han dit en altres ocasions. Quant a l’estratègia de\ndinamització comercial, recorda que la pista de gel està promoguda per la Fundació\nBarcelona Comerç.\nA més, explica que l’objectiu de la pista és atraure visitants a Barcelona i\nincentivar el comerç durant les festes de Nadal. Afegeix que, tot i que la pista és a\nla plaça Catalunya, se’n beneficien totes les botigues de la ciutat.\nD’altra banda, explica que la pista de gel se suma als atractius que ofereix\nBarcelona en el context internacional com a ciutat de compres i que forma part de\nla promoció que fa Turisme de Barcelona. A més, afirma que té una incidència\nconsiderable en promoció econòmica i ocupació, ja que l’any passat va suposar\n161 persones treballant entre el personal i els estands i 156 treballadors de les\nempreses de muntatge i desmuntatge. També assegura que té una alta\nrepercussió en els mitjans de comunicació. Per tant, com que la Fundació\nBarcelona Comerç considera que és positiu seguir instal·lant la pista de gel,\nmanifesta que hi donen suport.\nEl Sr. Gomà respon al Sr. Forn que la Fundació Barcelona Comerç no és la que\npren les decisions, sinó que presenta propostes i és el Govern municipal qui\ndecideix permetre o no que un espai emblemàtic com la plaça Catalunya durant les\nfestes de Nadal estigui particularitzat al servei d’uns interessos legítims però\nparcials de la Fundació Barcelona Comerç.\nPer això, demana al Govern que no vagi a remolc d’aquesta proposta i que\nadopti una perspectiva proactiva que situï la Fundació Barcelona Comerç en un nou\nescenari alternatiu de reflexió.\nEl Sr. Forn destaca que el Govern escolta les entitats i insisteix que la decisió no\nés de l’Ajuntament, sinó que es tracta d’una proposta que es fa des de la Fundació\nBarcelona Comerç. Assegura, a més, que no poden donar l’esquena a aquesta\nproposta, ja que la Fundació considera que és positiva per a la promoció del\ncomerç.\nNo s’accepta.\nd) Preguntes\nDel Grup Municipal PSC:\n12. Quin ha estat per l’Ajuntament de Barcelona el cost del viatge institucional a\nIsrael d’aquest mes de novembre de 2013 i quins conceptes inclou aquest cost?\nEl Sr. Colomé dóna la pregunta per substanciada.\nLa Sra. Esteller dóna la pregunta del punt 13 per substanciada.\nEl Sr. Ciurana respon que el cost total del viatge institucional a Israel va ser de\n28.464,99 euros i que inclou els vols —12.714 euros—, els serveis de terra a\nl’aeroport —365—, allotjament —11.830 euros—, transfers i desplaçaments —\n2.372 euros— i altres despeses, com ara taxis, restauració o lloguer d’espais, entre\naltres —1.183 euros.\nA continuació, aclareix que els membres de la delegació van ser el Sr. Trias,\nalcalde de Barcelona; la Sra. Recasens; el Sr. Sanromà, de l’IMI; el Sr. Ortas,\n\n197\n\n\f198\n\nGASETA MUNICIPAL DE BARCELONA\n\nNÚM. 1\n\ndirector del Gabinet d’Alcaldia; la Sra. Tintoré, directora del Servei a les Empreses\nde Barcelona Activa; el Sr. Martínez, cap de Premsa; la Sra. Tria, directora del\nGabinet Tècnic de Protocol, i el Sr. Garcia Beumala, periodista de BTV.\nEl Sr. Colomé, un cop conegut el cost del viatge, manifesta que quan s’analitzen\nels serveis de premsa de l’Ajuntament i de la Generalitat sorgeixen dubtes. En\naquest sentit, assenyala que el servei de premsa de l’Ajuntament deia: «L’alcalde\nTrias acompanya el president Mas a Israel», mentre que en la nota de premsa de\nla Generalitat es llegia el titular «El president Artur Mas inicia demà un viatge\noficial», amb el subtítol «Al viatge, que durarà del 9 al 13 de novembre, també hi\nparticiparà el conseller d’Economia i Coneixement, l’alcalde de Barcelona i el\nsecretari d’Afers Exteriors del Govern».\nDit això, expressa la sensació que l’alcalde ha fet de palmero del president de la\nGeneralitat i es mostra preocupat perquè l’Ajuntament no hagi assumit el cost dels\n60 convidats al viatge.\nLa Sra. Esteller manifesta que el Grup Municipal del PP no ha demanat només el\ncost del viatge, sinó també el balanç, perquè el cost és poc o molt en funció dels\nobjectius o les expectatives i del que s’aconsegueix.\nA parer seu, el viatge del Sr. Trias amb el president Mas és negatiu, ja que les\ndues línies de la Generalitat a l’hora de fer el viatge eren donar una aparença\nd’estat amb una delegació pràcticament d’estat i fer un paral·lelisme entre Israel i\nCatalunya. Atès que l’alcalde es va sumar al seguici de la Generalitat, creu que va\nassumir aquests plantejaments, cosa que, al seu parer, perjudica Barcelona. A\nmés, afegeix que Barcelona té força pròpia per fer viatges al marge del president\nde la Generalitat o de qualsevol altra persona.\nQuant a la delegació, opina que va ser excessiva, encara que la delegació de\nBarcelona va passar totalment desapercebuda perquè era el viatge de la\nGeneralitat i l’alcalde no tenia protagonisme propi. Per tot això, demana conèixer\nl’agenda de l’Ajuntament al marge de l’agenda de la Generalitat, per veure quines\naccions es van portar a terme i quins objectius s’han aconseguit amb aquest\nviatge.\nPer acabar, també pregunta si l’Ajuntament ha participat en el pressupost del\nDiplocat, ja que el viatge ha estat finançat per aquest organisme.\nEl Sr. Ciurana assenyala que els acompanya el Sr. Joaquim Llimona i que, si ho\ndesitgen, pot fer algun altre aclariment.\nEn resposta al Sr. Colomé, afirma que en una visita de l’alcalde de Barcelona a\nqualsevol país o ciutat del món, l’alcalde mai no va de palmero. A més, li recorda\nque si ridiculitza l’alcalde de la institució de la qual ell forma part, també s’ofèn a si\nmateix.\nA continuació, assegura que li costa acceptar que es consideri negatiu el viatge\nde l’alcalde de Barcelona a Israel, i subratlla que ha estat un viatge molt profitós,\ntal com posen de manifest els nombrosos convenis que s’han signat amb empreses\ni instituts de recerca d’Israel o les propostes de convenis de col·laboració en\nl’àmbit patrimonial. Per això creu que un viatge d’aquestes característiques no pot\nser mai negatiu. Tot seguit, expressa la sensació que el que és negatiu per al Grup\nMunicipal del PP és l’èxit del viatge, i els demana que no confonguin els seus\ndesitjos o interessos amb els de la ciutat.\nAfegeix que, a parer seu, la visita de l’alcalde no ha passat desapercebuda i que\nel millor senyal són les preguntes que els grups municipals els fan.\nPel que fa al Diplocat, admet que ho desconeix, però expressa els seus dubtes\nque l’Ajuntament hagi contribuït en res. Torna a insistir que el Sr. Llimona ho pot\nprecisar.\nEl Sr. Colomé respon al Sr. Ciurana que en cap moment no han posat en qüestió\nl’alcalde de Barcelona, sinó que s’han queixat del fet que anés només\nd’acompanyant del Sr. Mas.\nLa Sra. Esteller destaca que l’alcalde apareix a la premsa com a seguici de Mas,\nsense personalitat ni acció pròpies. Atès que el Sr. Ciurana ha dit que el viatge ha\nestat un èxit, li demana que expliqui quines accions i quins convenis s’han\naconseguit, i afirma que només aleshores ho podran valorar.\nEl Sr. Ciurana conclou que per a l’oposició l’èxit d’un viatge es tradueix en\naconseguir fotografies, i ironitza que és un criteri de valoració peculiar.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDit això, afirma que tots els mitjans de comunicació s’han fet ressò de la visita\nde l’alcalde i insisteix que criticant la representació exterior de Barcelona s’ofèn la\ninstitució. Reconeix que la crítica política és legítima i positiva i, en aquest sentit,\nafirma que impulsar i controlar és la feina de l’oposició, però critica que això es\nconfongui amb la voluntat d’erosionar la institució de l’alcalde.\nPer acabar, torna a subratllar que el viatge de l’alcalde ha estat un èxit.\nEs dóna per tractada.\nDel Grup Municipal PP:\n13. Quin balanç fa el Govern municipal del viatge a Israel realitzat per l’Alcalde,\ndesglossant el seu cost total per tots els conceptes, les activitats realitzades i els\nobjectius assolits, i quines han estat les persones que han format part d’aquesta\ndelegació?\nTractada conjuntament amb el punt 12.\nEs dóna per tractada.\nDel Grup Municipal ICV-EUiA:\n14. L’Alcalde de Barcelona va tractar amb les autoritats israelianes sobre la\nsituació dels drets humans a Palestina en el viatge institucional a Israel que va\nrealitzar, junt amb el President Mas, entre els dies 9 i 14 de novembre d’aquest\nany? Concretament, en quines trobades i amb quin resultat? I, si s’ha fet, per què\nno s’ha explicat públicament? I per quin motiu no s’ha visitat la ciutat de Gaza amb\nla qual Barcelona està agermanada?\nEl Sr. Mestre formula la pregunta.\nRecorda que a la Comissió de Presidència i Règim Interior de setembre del 2012\nel Grup Municipal d’ICV-EUiA va demanar si en el seu viatge a la Xina l’alcalde\nhavia tractat amb les autoritats polítiques del país la situació dels drets humans i\ndel poble tibetà. En aquella ocasió van respondre que no, atès que l’objecte del\nviatge era tractar qüestions de caràcter econòmic.\nTot i que és conscient que segurament avui tindran una resposta semblant,\nexplica que el 10 de juny del 2013, a la seu de les Nacions Unides, el Sr. Richard\nFalk, relator especial de les Nacions Unides En relació als drets humans en els\nterritoris palestins ocupats des del 1967, va presentar el seu informe, i en la nota\nde premsa es llegia: «para los palestinos esto ha significado 46 años de vivir sin la\nprotección de las leyes y sin respeto a sus derechos humanos, de restricciones\nsofocantes en todos los aspectos de sus vidas, restricciones incompatibles con la\ndignidad humana y con el derecho de los palestinos a la libre autodeterminación.\nUna garantía que ha sido aplazada y negada durante demasiado tiempo, dijo el\nexperto». A més, afegeix que «Falk solicitó el establecimiento de una comisión de\ninvestigación sobre la situación de unos 5.000 palestinos presos en cárceles de\nIsrael, donde son objeto de tratamientos inhumanos que incluyen la tortura, el\nconfinamiento en solitario y la falta de acceso a servicios de salud, entre otros\nabusos».\nDavant d’aquests fets i la situació dels territoris palestins, formula aquesta\npregunta i expressa el desig que la resposta del Govern sigui més satisfactòria que\nles anteriors.\nEl Sr. Ciurana recorda que el Sr. Llimona és a la seva disposició per si volen\nampliar la informació relativa al viatge.\nTot seguit, respon al Sr. Mestre que el viatge es va orientar bàsicament a la\npromoció econòmica i la recerca i que, per tant, l’agenda de l’alcalde tenia aquests\ndos objectius. S’ofereix a llegir la relació d’actes i de visites que es van fer, en què\nes veu clarament l’orientació del viatge, com també es desprèn de la mateixa\ndelegació de l’Ajuntament.\nEl Sr. Mestre pot entendre que en una trobada amb empresaris o amb\ninvestigadors l’alcalde no parli dels drets humans. Tanmateix, assenyala que es va\nreunir amb representants polítics i que no entén que en aquestes trobades no es\n\n199\n\n\f200\n\nGASETA MUNICIPAL DE BARCELONA\n\nNÚM. 1\n\ntractés el tema dels drets humans a Israel. A més, argumenta que no entén que\nl’alcalde d’una ciutat com Barcelona, amb una llarga trajectòria de solidaritat amb\nel poble palestí, vagi a Israel, s’entrevisti amb autoritats polítiques israelianes i no\ndigui res de la situació dels drets humans en el país.\nEn aquest sentit, destaca que hi ha nombroses organitzacions internacionals que\nhan denunciat la situació dels drets humans a Israel, i opina que l’alcalde\ns’equivoca i que no està representant la ciutat si no és capaç de plantejar en\nalguns països i davant les seves autoritats polítiques la situació dels drets humans\nal país. Finalment, ironitza que la pregunta que hauran d’acabar formulant en\naquesta Comissió és si en algun proper viatge l’alcalde de Barcelona estarà\ndisposat a defensar davant les autoritats locals els drets humans i a exigir-ne la\ngarantia.\nEl Sr. Ciurana suggereix que el Sr. Llimona desgrani el programa perquè es vegi\nquin era el caire de les trobades i les converses que va tenir la delegació de\nl’Ajuntament.\nDit això, destaca que el dilluns següent l’alcalde de Barcelona inaugurarà les\njornades de Palestina a la Mediterrània i que la primera sessió du per títol,\nprecisament, «Dones palestines sota l’ocupació israeliana». Per això, tot i que\nadmet que també li hauria agradat que el viatge tingués un vessant cultural més\naccentuat, no vol que es deixi entreveure que des de l’Ajuntament es té una\nposició tèbia En relació al respecte pels drets humans o que hi ha una presa de\nposició preconcebuda en un conflicte que s’arrossega des de fa molts anys.\nLa Sra. Pajares demana que es reparteixi el programa per escrit a tots els\nGrups.\nEs dóna per tractada.\nDel Grup Municipal UpB:\n15. Quins són els passos a seguir que ha identificat el Govern municipal per tal\nde crear una Anella Logística amb comandament, que coordini i gestioni\nconjuntament el port, l’aeroport, el transport ferroviari i el Consorci de la Zona\nFranca, i que ens permeti competir amb els principals nusos logístics d’Europa?\nQuin és el calendari previst per a la seva consecució?\nEl Sr. Laporta formula la pregunta.\nEl Sr. Vives respon que també considera que cal crear una autoritat única que\ngestioni aquestes infraestructures tan importants per a l’economia del país.\nPer això, afirma que han iniciat diversos passos. D’una banda, en l’àmbit de\nl’Àrea Metropolitana tenen un grup de treball que desenvolupa aquesta qüestió. De\nl’altra, estan treballant en el marc del Pla director urbanístic metropolità. Tot i que\nreconeix que tenir una autoritat única que gestioni port i aeroport no està previst\nlegalment, destaca que la predisposició de l’Autoritat Portuària, de l’Aeroport de\nBarcelona i del Consorci de la Zona Franca és positiva per coordinar-se. Per això,\nassegura que estan caminant cap a aquesta direcció.\nEl Sr. Laporta agraeix les explicacions del Sr. Vives.\nTot seguit, encara que reconeix la complexitat de la creació d’aquesta anella\nlogística amb comandament únic, assenyala que hi ha ciutats com Nova York que\nfa 90 anys que funcionen així. A més, esmenta que en uns estudis del 2007 de la\nPlataforma Logística de Catalunya, patrocinats per Abertis, es deia que la\nPlataforma Logística del Delta del Llobregat és una de les concentracions\nd’infraestructures i activitats logístiques més importants d’Europa.\nA continuació, recorda que el Govern va manifestar la intenció que Barcelona\nsigui la capital logística del sud d’Europa, i per això considera que cal intentar\nintegrar al màxim possible la gestió de totes aquestes infraestructures. Dit això, es\nmostra convençut que el Sr. Vives treballa per aconseguir la millor solució possible.\nPer acabar, afegeix que es tracta d’una estructura d’estat i que el Grup Municipal\nd’UpB defensa una Barcelona capital de Catalunya i del futur Estat català. Opina\nque l’objectiu clar és fer de Barcelona una ciutat econòmicament més competitiva i\nmés atractiva i ajudar a la creació de llocs de treball. Per tot això, creu que cal no\ndeixar aquesta qüestió de banda i anima el Govern a tenir-la molt present.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Vives es compromet a continuar treballant en aquest sentit.\nEs dóna per tractada.\ne) Seguiment Proposicions / Declaracions de Grup\nDel Grup Municipal PSC:\n16. Que s’informi de l’estat d’execució de la proposició aprovada a la Comissió\nde Presidència i Règim Interior de 17 d’abril de 2013: (M1115/7297) La Comissió\nde Presidència i Règim Interior acorda: Que en el termini de 2 mesos es facin les\ngestions oportunes pel que fa a la millora de la nova identitat visual corporativa de\nl’Ajuntament de Barcelona i de la normativa gràfica d’aplicació, per tal que la\nidentitat dels diferents districtes tingui la rellevància institucional que li pertoca, en\nel mateix nivell que altres institucions i organismes municipals. Que, de forma\nparal·lela, s’estudiï i es presenti a la Comissió una proposta de com recollir dins la\nidentitat visual les entitats i associacions que exerceixin la gestió cívica\nd’equipaments municipals.\nEl Sr. Espriu, primer de tot, recorda que el juliol del 2012 es va preguntar sobre\nla imatge dels districtes en tots els àmbits de comunicació i que el Sr. Martí es va\ncomprometre a incorporar en la gestió l’aprovació posterior del reglament d’imatge\nde l’Ajuntament. Afegeix que aquest reglament es va aprovar el 7 de novembre,\nperò sense la incorporació de la imatge dels districtes.\nA continuació, recorda que l’abril de 2013 es va aprovar una proposició en què\nel Sr. Martí es va comprometre a tirar endavant la reforma de la norma per\ngarantir que inclogués la imatge dels districtes i a fer un estudi de l’impacte de la\nidentitat de tots els gestors i de les entitats de gestió cívica.\nDit això, assegura que el novembre del 2013 encara no s’ha dut a terme el\ncompliment de l’acord.\nEl Sr. Forn respon que el 15 de novembre es va fer oficial als departaments de\ncomunicació dels districtes la nova identitat visual corporativa de l’Ajuntament, que\nincorpora els noms dels districtes al costat del logotip municipal. Afegeix que ja\ns’havia posat en marxa gradualment amb plena satisfacció de tothom i afirma que\na partir d’ara ja s’utilitzarà en totes les comunicacions territorials. En aquest sentit,\ndiu que d’aquesta manera es compleix la decisió de la Comissió de Presidència i\nRègim Interior del 17 d’abril del 2013 perquè la identitat dels diferents districtes\ntingui una àmplia rellevància institucional.\nA continuació, explica que la identitat visual d’associacions que exerceixen\ngestió cívica en equipaments municipals s’ha negociat amb la Plataforma per a la\nGestió Cívica d’Equipaments i considera que el tema està resolt, ja que en la\nsignatura de les peces comunicatives apareixeran el logotip municipal i el logotip\nde l’entitat cogestora. A més, comenta que s’han produït reunions amb els\nrepresentants de la Plataforma i la Direcció de Comunicació i que aquesta es va\ncomprometre a facilitar el reconeixement gràfic a les accions comunicatives\nd’aquests equipaments. Afegeix que, a més, s’estableix una doble via d’interlocució\ndirecta entre la Plataforma i la Direcció de Comunicació per resoldre els problemes\nque puguin sorgir en el dia a dia. Dit això, lamenta el retard.\nEl Sr. Espriu es mostra satisfet que s’hagi millorat la identitat visual corporativa\nde l’Ajuntament i demana que li facin arribar la modificació que s’ha dut a terme.\nTambé demana que li enviïn per escrit les explicacions del Sr. Forn, i assegura que\nd’aquesta manera donarà per assumits el prec, la proposició i la pregunta\ncorresponent.\nEs dóna per tractada.\nDel Grup Municipal PP:\n17. Es requereix al Govern municipal que informi sobre les gestions realitzades i\nl’estat d’execució del prec següent, acceptat en la sessió de 17 d’octubre de 2012:\n(M1115/5345) Que s’ampliï l’actual servei central de compres de l’Ajuntament de\nBarcelona i s’estengui a la totalitat dels organismes autònoms, les entitats\n\n201\n\n\f202\n\nGASETA MUNICIPAL DE BARCELONA\n\nNÚM. 1\n\npúbliques empresarials i les empreses públiques del Grup Ajuntament, incloent una\ncartera de productes i serveis amb compres centralitzades (ex. mobiliari,\nassegurances, vestuari, subministrament d’aigua i cafè, etc.) per tal d’assolir\nestalvis més significatius i major eficiència en la gestió.\nEl Sr. Mulleras exposa que el Grup Ajuntament, per la seva dimensió i la seva\ncapacitat de compra, genera unes economies d’escala que, a parer seu, cal\naprofitar millor. Opina que no s’està fent tot el possible per estalviar temps i diners\nals ciutadans aprofitant aquesta dimensió i capacitat de compra de l’Ajuntament i,\nen aquest sentit, assenyala que un 30% del pressupost consolidat es gestiona a\ntravés de les empreses i els organismes autònoms.\nDit això, recorda que el 17 d’octubre del 2012 el Grup Municipal del PP va\npresentar un prec en què es demanava que s’ampliés l’actual servei central de\ncompres per aprofitar aquestes economies d’escala i assolir estalvis significatius\ntant en eficàcia com en eficiència en la gestió. Per acabar, pregunta com van les\naccions per fer realitat aquest prec.\nEl Sr. Forn recorda que un dels eixos estratègics del Programa d’actuació\nmunicipal és millorar l’eficiència i el rigor en la gestió dels recursos públics, i afirma\nque la política de compres de béns i serveis és una de les principals eines sobre les\nquals pivotarà la consecució d’aquest objectiu.\nAfegeix que actualment un gran nombre de béns i serveis es compren\nmitjançant acords marc, en els quals es determina centralitzadament què s’ha de\ncomprar, a quins proveïdors i a quins preus unitaris. A més, assenyala que les\nentitats que ho desitgin es poden adherir a aquests acords per mitjà de contractes\ncoordinats centralitzats, que inclouen totalment o parcialment les entitats del Grup\nMunicipal.\nA més, explica que durant l’últim any s’ha ampliat la centralització de compres\nen diverses tipologies (contracte per a la prevenció de legionel·losi en edificis de\nl’Ajuntament; acord marc per a la traducció i correcció de textos via web;\ncontracte del muntatge, desmuntatge, transport i lloguer de material\nd’infraestructures per a actes culturals i populars) i afirma que, així, s’estan\ngestionant de forma centralitzada més de 350 milions d’euros l’any.\nDit això, destaca que la gestió municipal i la situació del mercat els han permès\naconseguir importants estalvis en els darrers contractes centralitzats, com ara el\nconcurs de telecomunicacions, amb un estalvi del 31% respecte a l’any anterior, i\nel de neteja d’edificis, amb un estalvi del 10%, que representa 2,2 milions d’euros\nl’any.\nPer acabar, expressa el seu acord amb el Sr. Mulleras i assegura que continuen\ntreballant en aquest sentit perquè creuen que millora la gestió i és una font\nd’estalvi important per als recursos municipals.\nEl Sr. Mulleras manifesta que des del Grup Municipal del PP s’impulsen aquestes\nreformes en la contractació de l’Ajuntament i el seu grup d’empreses i, en aquest\nsentit, recorda que van impulsar la reestructuració del Grup BIMSA, gràcies a la\nqual s’estalviaran 4 milions d’euros anuals aprofitant les economies d’escala en\nserveis contractats per les empreses.\nTanmateix, creu que això no és suficient i que cal anar avançant, ja que encara\nhi ha moltes despeses en serveis exteriors, i considera que es podria aprofitar la\ngran dimensió del Grup Ajuntament i les economies d’escala que es generen per\nfer un servei de compres centralitzat. A parer seu, és bàsic i necessari per a la\nbona gestió dels diners públics de tots els ciutadans.\nPer tot això, demana que es continuï avançant en les reformes necessàries per\naconseguir aquests estalvis que acaben redundant en benefici dels barcelonins.\nEs dóna per tractada.\nDel Grup Municipal ICV-EUiA:\n18. Que el Govern municipal informi de les gestions realitzades i l’estat\nd’execució per donar compliment al prec següent, presentat per aquest Grup\nmunicipal i aprovat a la Comissió de Presidència i Règim Interior del passat 23 de\ngener de 2013: (M1115/6663) Davant els importants retards en el calendari de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ntreball de la Comissió per a la reforma de la normativa municipal de participació\nciutadana, que el govern municipal porti a la propera sessió de la Comissió de\nPresidència i Règim Interior una proposta normativa per cobrir les llacunes\nexistents en la regulació de la iniciativa ciutadana, per tal de donar compliment a\nla proposició aprovada el 20 de juny de 2012.\nEl Sr. Mestre formula el seguiment del prec i recorda que el Sr. Forn, en la seva\nresposta al prec, va explicar que estava en marxa la reforma de la normativa de\nparticipació ciutadana, que inclouria tot allò que fa referència a la iniciativa\nciutadana. Constata que, efectivament, la proposta de reforma inclou un petit\napartat sobre iniciativa ciutadana, però recorda que tant el Grup Municipal d’ICVEUiA com el Govern van considerar que aquest apartat era insuficient i que el\nGovern es va comprometre a treballar-lo més i a presentar-lo als grups.\nPer tot això, pregunta en quin moment es troba la proposta normativa i quan la\ndonaran a conèixer.\nEl Sr. Forn destaca que una de les novetats en les reformes normatives que\nestan fent és la regulació de la iniciativa ciutadana. Expressa el desig de tenir el\nsuport suficient per poder-ho presentar a aprovació inicial el mes de desembre en\ncomissió. Afegeix que a partir d’aquí s’iniciarà un termini de presentació\nd’al·legacions i tots els grups podran presentar les al·legacions per aprofundir en\nqualsevol dels temes que queden recollits en aquesta normativa.\nEl Sr. Mestre respon al Sr. Forn que no ha acabat de contestar la seva pregunta.\nAssenyala que el mes de desembre tindran la proposta de reforma de les normes\nde participació, en què hi havia un primer redactat En relació amb la iniciativa\nciutadana que el mateix comissionat, el Sr. Carles Agustí, va coincidir a dir que era\ninsuficient i que calia treballar-lo més profundament. Afegeix que, un cop\npresentada la proposta de reforma, els grups municipals tenen els 15 dies\nnormatius per fer-hi esmenes abans que es faci l’aprovació inicial. Per això,\npregunta quan els faran arribar el text, tenint en compte que ja és un projecte\nnormatiu i que els grups municipals han de comptar amb aquests 15 dies abans de\nl’aprovació inicial per poder fer-hi esmenes.\nEl Sr. Forn respon que un cop hagin decidit que el presenten, el passaran a\nSecretaria perquè durant aquests 15 dies preceptius tots els grups municipals\npuguin tenir el text i presentar-hi les al·legacions que creguin pertinents.\nEs dóna per tractada.\nVI) Mocions\nVII) Declaració Institucional\n19. Suport de l’Ajuntament de Barcelona a la querella presentada al Jutjat\nfederal núm. 1 de Capital Federal (Argentina) per crims efectuats durant el\nfranquisme.\nEl Sr. Laporta llegeix la declaració institucional:\nI. El dia 15 d’octubre d’enguany va fer 73 anys que el president de la Generalitat\nLluís Companys va ser afusellat per la dictadura franquista després de ser\ncondemnat en un consell de guerra sumaríssim sense garanties processals i\nil·legal. Lluís Companys és l’únic president europeu escollit democràticament que\nva ser afusellat pel feixisme.\nII. El president Companys havia estat detingut l’agost de 1940 per forces\npolicials del Govern de l’Alemanya nazi a instàncies d’autoritats espanyoles i amb\ncol·laboració de membres de l’ambaixada espanyola a França.\nIII. Cap govern espanyol d’ençà de la transició al regim constitucional espanyol\nactual ha anul·lat les penes a les víctimes de la repressió franquista, per la qual\ncosa Lluís Companys i totes les persones afusellades (unes 192.000) i\nempresonades pel regim feixista del general Franco continuen essent considerades\nculpables per la justícia espanyola.\n\n203\n\n\f204\n\nGASETA MUNICIPAL DE BARCELONA\n\nNÚM. 1\n\nIV. L’Estat espanyol, doncs, continua perpetuant un model únic al món\ndemocràtic d’impunitat dels crims del feixisme, emparat en la Llei d’amnistia de\nl’any 1977, que deixava sense cap mena de resposta els delictes de rebel·lió,\nsedició, denegació d’auxili i “els comesos pels funcionaris i agents de l’ordre públic\ncontra l’exercici dels drets de les persones”.\nV. A pesar de la sol·licitud de derogació feta per part de l’Alt Comissionat de les\nNacions Unides per als Drets Humans i d’entitats del prestigi de Human Rights\nWatch o Amnistia Internacional per haver incomplert la normativa internacional\nsobre drets humans, la Llei d’amnistia continua vigent i emparant la impunitat dels\ncrims de la dictadura franquista.\nVI. Tancades les portes de la justícia espanyola, la justícia argentina ha assumit\ndes de fa uns mesos la investigació dels crims del franquisme arran de la denúncia\nde diverses víctimes. Amb l’obertura de la via de la justícia universal, s’ha\npresentat recentment una altra querella criminal per crims contra la humanitat per\nl’afusellament del president Lluís Companys, quaranta-cinc alcaldes catalans i dos\ndiputats del Parlament de Catalunya. Trenta-cinc anys després, una jutgessa\nargentina porta endavant una causa contra el franquisme i els seus protagonistes\nvius, per delictes de genocidi i crims de la humanitat, delictes que ni prescriuen ni\npoden ser amnistiats. Fins i tot sent tramitada des d’instàncies internacionals,\naquesta querella comença a esquerdar el mur d’impunitat del franquisme, contra el\nqual tantes persones i organitzacions socials vénen combatent. Resulta, per tant,\nun fet d’importància transcendental en la lluita per la justícia, la veritat i la\nreparació dels danys causats a les centenars de milers de víctimes del\nfranquisme.\nVII. Actualment ja hi ha dues querelles acceptades, una presentada per diversos\ncol·lectius de familiars de les víctimes i l’altra la presentada per ERC que fa\nreferència a càrrecs electes catalans afusellats, entre ells el president Companys, i\ns’està en procés d’ampliació de les querelles presentades per tal de poder\ndocumentar degudament la majoria d’assassinats i tortures comesos per la\nrepressió franquista.\nD’acord amb el que estableixen els articles 60.6, 65, 73.5 i 101.1 del Reglament\norgànic municipal, l’Ajuntament de Barcelona vol manifestar el seu posicionament i\naprovar la següent:\nDeclaració Institucional: La Comissió de Presidència i Règim Interior de\nl’Ajuntament de Barcelona acorda: Primer.- Manifestar el suport de l’Ajuntament\nde Barcelona a la querella presentada al Jutjat Federal núm. 1 de Capital Federal\n(Argentina) per crims contra la humanitat per l’afusellament del president de la\nGeneralitat Lluís Companys, quaranta-cinc alcaldes i dos diputats al Parlament de\nCatalunya, i a la querella 4591-10 presentada anteriorment al mateix jutjat per\nfamiliars de víctimes del franquisme de tot l’Estat espanyol, així com a totes les\niniciatives judicials emparades en la jurisdicció universal que tinguin com a objectiu\nla reparació dels crims del franquisme. Segon.- Donar suport a qualsevol altra\nampliació d’aquestes querelles recentment presentades que tingui com a objectiu\nel reconeixement, l’anul·lació i la restitució de la dignitat de les persones\nafusellades durant la repressió franquista. Tercer.- Reclamar a l’Estat espanyol\nl’anul·lació de tots els judicis sumaríssims duts a terme durant el període de la\ndictadura per restituir la dignitat de les víctimes del franquisme. Quart.- Instar el\nGovern de l’Ajuntament de Barcelona a facilitar la investigació per documentar\namb dades les víctimes del franquisme i a donar suport a les iniciatives públiques i\nprivades de recuperació i reivindicació de la memòria d’aquestes. Cinquè.- Enviar\nuna còpia d’aquest acord al Jutjat Federal núm. 1 de Capital Federal (Argentina) i\nal Ministeri de Justícia del Govern de l’Estat espanyol i a les entitats de recuperació\nde la memòria històrica de Catalunya.\nEl Sr. Forn expressa el vot favorable de CIU, el Sr. Espriu expressa el vot\nfavorable del PSC, la Sra. Esteller expressa el vot contrari del PP, el Sr. Mestre\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S’aprova.\nNo havent-hi altres assumptes per tractar, la Presidència aixeca la sessió a les\n14 hores.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nComissió d'Economia, Empresa i Ocupació\nActa de la sessió del dia 20 de novembre de 2013, aprovada el dia 11 de\nnovembre de 2013\nA la sala President Lluís Companys de la casa de la ciutat, el 20 de novembre de\n2013, s'hi reuneix la Comissió d'Economia, Empresa i Ocupació, sota la presidència\nde la Ima. Sra. Assumpta Escarp i Gibert. Hi assisteixen les Imes. Sres. i els Ims.\nSrs.: Sònia Recasens i Alsina, Raimond Blasi i Navarro, Sara Jaurrieta Guarner,\nJoan Trullén Thomàs, Montserrat Sánchez Yuse, Xavier Mulleras Vinzia, Míriam\nCasanova Doménech, Joaquim Mestre Garrido, Janet Sanz Cid i Jordi Portabella\nCalvete, assistits per la Sra. Míriam Cabruja i Escobedo, que per delegació del\nsecretari general de la Corporació, certifica.\nTambé hi són presents la Ima. Sra. Isabel Ribas i Seix, i les Sres i els Srs:\nÀngels Santigosa i Copete, de Promoció Econòmica, Josep Maria Rius i Medina,\ndirector de Patrimoni, Sra. Marta Clari i Padrós, gerent de l’Institut de Cultura de\nBarcelona i Antonio Muñoz i Juncosa, Interventor General.\nExcusen la seva absència les Imes. Sres. i els Ims. Srs.: Maite Fandos i Payà,\nRaimond Blasi i Navarro, Antoni Vives i Tomàs, Gerard Ardanuy i Mata i Belén\nPajares Ribas.\nS'obre la sessió a les 17.15 h.\nI) Aprovació de l'acta de la sessió anterior\nS'aprova.\nII) Part Informativa\na) Despatx d'ofici\nEn compliment de l'article 63.1 del Reglament Orgànic Municipal, es comuniquen\nles resolucions següents:\n1. Districte de Nou Barris\nDel gerent municipal, de 7 de novembre de 2013, que adjudica a ApriseCatalunya empresa d'inserció el contracte que té per objecte el projecte d'inserció\nsociolaboral de rehabilitació d'equipaments i serveis públics de Trinitat Nova, per\nals exercicis 2013-2014, i per un import de 177.076,24 euros.\nAcords de la Comissió de Govern de 16 d'octubre de 2013:\n2. Aprovar l’expedient núm. 3-153/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n36.670,26 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13100795 i donar-ne compte a la Comissió d’Economia, Empresa i Ocupació.\n3. Aprovar l’expedient núm. 3-155/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n891.154,46 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13100995 i donar-ne compte a la Comissió d’Economia, Empresa i Ocupació.\nAcord de la Comissió de Govern de 23 d'octubre de 2013:\n4. Aprovar l’expedient núm. 3-159/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n\n205\n\n\f206\n\nGASETA MUNICIPAL DE BARCELONA\n\nNÚM. 1\n\n40.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13101595 i donar-ne compte a la Comissió d’Economia, Empresa i Ocupació.\nAcords de la Comissió de Govern de 30 d'octubre de 2013:\n5. Aprovar l’expedient núm. 3-165/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n26.842,85 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13102195 i donar-ne compte a la Comissió d’Economia, Empresa i Ocupació.\n6. Aprovar l’expedient núm. 3-166/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n174.491,21 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13102295 i donar-ne compte a la Comissió d’Economia, Empresa i Ocupació.\nAcord de la Comissió de Govern de 6 de novembre de 2013:\n7. Aprovar l’expedient núm. 3-176/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n12.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13102995. Donar-ne compte a la Comissió d’Economia, Empresa i Ocupació.\nAcords de la Comissió de Govern de 13 de novembre de 2013:\n8. Aprovar l’expedient núm. 3-179/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n304.433,98 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13103195. Donar-ne compte a la Comissió d’Economia, Empresa i Ocupació.\n9. Aprovar l’expedient núm. 3-183/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n80.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13110495. Donar-ne compte a la Comissió d’Economia, Empresa i Ocupació.\n10. Aprovar l’expedient núm. 3-184/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n20.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13110595. Donar-ne compte a la Comissió d’Economia, Empresa i Ocupació.\n11. Aprovar l’expedient núm. 3-186/2013 de modificacions de crèdit, consistent\nen generació de crèdit per ingressos de la pròrroga del Pressupost General de\nl’Ajuntament de Barcelona de l’exercici 2012 per a l’exercici 2013, d’import\n150.000,00 euros, de conformitat amb la documentació i amb la distribució\nd’aplicacions pressupostàries que consta a l’expedient, referència comptable\n13110695 i donar-ne compte a la Comissió d’Economia, Empresa i Ocupació.\nb) Mesures de govern\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nc) Informes\nA la Comissió:\n1. Informe econòmic de Conjuntura de la Ciutat de Barcelona.\nLa Sra. Santigosa manifesta que aquest informe té com a objectiu oferir els\nresultats econòmics dels tres primers trimestres del 2013. Destaca que el context\nmacroeconòmic d’aquest període és sensiblement diferent del d’informes anteriors,\nja que la millora transversal en el comportament d’un ampli conjunt d’indicadors\napunta que s’inicia un procés de recuperació econòmica, que segons els experts es\npodria consolidar el 2014.\nAfirma que l’economia catalana, igual que l’economia espanyola i l’europea, ha\ndeixat enrere la recessió des de mitjan 2013, ja que el tercer trimestre ha assolit\nuna variació intertrimestral positiva del producte interior brut del 0,1%, després de\nvuit trimestres consecutius sense créixer. Observa que aquesta xifra modera la\nreducció interanual d’aquest indicador fins al -0,6%, que és un resultat millor que\nel de l’economia espanyola. Manifesta que, al mateix temps, persisteix la major\nestabilitat en l’àmbit financer, i continua també el procés de despalanquejament\nd’empreses i famílies, tot i que les decisions dels agents econòmics segueixin\ncondicionades per l’ajust fiscal, la reestructuració del sistema financer i la\ncontracció creditícia.\nDestaca que un dels factors que explica la sortida de la recessió és l’evolució de\nla demanda interna, que ha moderat el seu retrocés, tal com ho mostren les\nvendes del comerç al detall, que a Catalunya han crescut un 1,3% interanual en el\ntercer trimestre, mentre que a Espanya s’han estabilitzat. Afirma que és la primera\nvariació positiva des del 2010, i que, a més, es produeix en un context d’inflació\namb valors propers a zero, cosa que pot contribuir a reduir el diferencial\ncompetitiu amb la zona euro.\nAssenyala que la indústria ha assolit creixements tant del nivell de producció\ncom del valor afegit en el segon i el tercer trimestre de l’any. A més, destaca que\nel tercer trimestre ha augmentat la utilització de la capacitat productiva fins al\n70%, que és el valor més alt des de mitjan 2011 i un indicador avançat de\nrecuperació de l’activitat del sector. D’altra banda, explica que la confiança\nempresarial evoluciona positivament a l’àrea metropolitana. Afirma que, d’acord\namb l’Enquesta de clima empresarial, els resultats del tercer trimestre són els\nmenys desfavorables en dos anys i mig.\nQuant al mercat immobiliari, manifesta que s’observa un canvi apreciable a\nBarcelona, ja que, en termes interanuals, creix el nombre d’habitatges iniciats.\nAfegeix que la compravenda d’habitatges creix també d’una manera molt\nsignificativa a la demarcació de Barcelona, amb un increment del 18% en el cas\ndels de segona mà. Afirma que tot això provoca una suavització notable en\nl’ajustament de preus.\nManifesta que, en aquest context, es pot afirmar que Barcelona té actius molt\nrellevants per esdevenir el motor de recuperació de l’economia catalana, com ara\nla dimensió i la diversificació de la seva economia. Assenyala que l’informe inclou\nuna estadística que acaba de difondre l’Idescat sobre el producte interior brut de\nBarcelona i de l’entorn metropolità el 2010, que és d’uns 62.000 milions d’euros a\nla ciutat i d’uns 137.000 milions d’euros a la regió, xifra que és superior a la de\nregions com Estocolm o Berlín. A més, remarca que el PIB per càpita de la ciutat\nsupera en més d’un 50% el de la mitjana de la Unió Europea.\nRespecte a la diversificació de l’estructura econòmica, observa que la indústria\nsegueix tenint un pes cabdal a la regió metropolitana i que a la ciutat predomina el\nsector terciari. Subratlla que es tracta d’un sector terciari complex i avançat que\ninclou diverses branques, entre les quals destaquen l’Administració pública i el\nconjunt de serveis a les persones, els serveis a les empreses, la logística, les TIC,\nel comerç i l’hostaleria.\nAfirma que Barcelona és avui un entorn que genera confiança als inversors i les\nempreses, tal com ho acredita la xifra d’inversió estrangera a Catalunya del primer\nsemestre, que s’ha incrementat un 42% en termes interanuals i supera els 1.600\n\n207\n\n\f208\n\nGASETA MUNICIPAL DE BARCELONA\n\nNÚM. 1\n\nmilions d’euros. Així mateix, assenyala que rànquings internacionals de prestigi\ncom el que recentment han publicat The Financial Times confirmen que Barcelona i\nCatalunya són un territori atractiu per a la inversió. En aquest mateix sentit,\ndestaca que l’European Investment Monitor, d’Ernst&Young, situa Barcelona i\nCatalunya com la tercera regió d’Europa en captació de projectes el 2012.\nAssenyala que un altre indicador que evoluciona positivament és la creació\nd’empreses. Pel que fa a això, explica que de gener a setembre s’han constituït\n5.425 societats mercantils a la ciutat, xifra que suposa un increment del 6%\nrespecte a l’any anterior. A més, destaca que el capital subscrit per aquestes\nsocietats supera els 600 milions d’euros, que és el millor registre des del 2007.\nManifesta que, d’acord amb el Global Entrepreneurship Monitor, la taxa\nd’activitat emprenedora a la província de Barcelona se situa en un 6,5% el 2012,\nque és una dada lleugerament inferior al 2011, però que supera la de França,\nSuïssa, Finlàndia i totes les comunitats autònomes, a excepció de Catalunya.\nAfegeix que el perfil emprenedor es va fent més innovador, tot i que ha baixat la\ntaxa d’emprenedoria femenina i la de menors de 35 anys.\nExplica que, més enllà de la inversió estrangera, altres indicadors clau\nd’internacionalització s’han recuperat bé al llarg de l’any després d’un primer\ntrimestre desfavorable per la recessió de la zona euro. Afirma que aquest és el cas\nde les exportacions, que a l’àrea de Barcelona superen els 30.000 milions d’euros\nde gener a agost, una xifra molt similar a la de l’any anterior. Destaca que\nBarcelona continua liderant el rànquing exportador espanyol, amb gairebé una\ncinquena part de les vendes a l’exterior i més del 29% de les empreses\nexportadores de l’Estat. Pel que fa a les importacions, manifesta que accentuen la\nseva caiguda, de manera que continua el procés de correcció del dèficit comercial\namb la resta del món que ja s’havia observat en informes anteriors.\nExplica que el turisme és un altre àmbit que aporta novament indicadors\npositius, després d’un any excel·lent com va ser el 2012. Destaca que, en els nou\nprimers mesos del 2013, l’evolució de la despesa de compra amb targeta de crèdit\ndels turistes internacionals ha crescut un 28% i que el nombre de creueristes ha\naugmentat un 8%. Assenyala que les pernoctacions i els turistes registren\nincrements més moderats. D’altra banda, remarca que Barcelona es confirma cada\nvegada més com un referent internacional del turisme de negocis. Subratlla que,\nd’acord amb la International Congress and Convention Association, Barcelona és la\nprimera ciutat del món en delegats i la tercera en nombre de congressos\ninternacionals en el quinquenni 2008-2012, amb una cinquena posició en el\nrànquing del 2012.\nAfirma que Barcelona assoleix també un bon posicionament internacional en\naltres àmbits. Explica que, per exemple, en el Global Power City Index, de la\nFundació Mori, es manté entre les 20 ciutats més competitives del món, amb una\nquarta posició destacada pel que fa a habitabilitat. Així mateix, es refereix al darrer\nrànquing de la Max Planck Society, que inclou tres institucions catalanes en\nposicions destacades pel que fa a la recerca d’excel·lència.\nQuant a les infraestructures de ciutat, destaca l’evolució de l’aeroport, que\nmanté un nombre de passatgers molt similar al de l’any anterior, amb un lleuger\ndecrement entre gener i octubre, i que augmenta un 16% les freqüències\nsetmanals de vols intercontinentals. Assenyala que el port també augmenta\nlleugerament el tràfic de mercaderies i registra un petit descens de contenidors.\nAfirma que, novament, el mercat de treball és l’àmbit que acusa més l’impacte\nde la crisi. Explica que Barcelona segueix perdent ocupació en termes nets i tanca\nel setembre amb 960.613 afiliats a la Seguretat Social, que són uns 12.000 menys\nque fa un any. Remarca que, tanmateix, en els àmbits de l’economia del\nconeixement es manté l’ocupació i fins i tot augmenta lleugerament.\nManifesta que la taxa d’atur a la ciutat se situa en el 18,4%, amb un valor\nespecialment elevat del 37% en el cas dels joves. Explica que, tal com han\nobservat en informes anteriors, la intensitat de l’ajust laboral és més suau a\nBarcelona que a Catalunya i a Espanya. A més, destaca que en el darrer any s’ha\nreduït l’atur, tant pel que fa a l’atur detectat per l’enquesta de població activa\n(EPA), segons la qual ha disminuït 0,7 punts respecte al tercer trimestre del 2012,\ncom pel que fa a l’atur registrat, que a l’octubre s’ha tancat amb 109.984 persones\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nregistrades, que és un 2,2% menys que a l’octubre del 2012. Assenyala que\naquesta tendència de descens afecta la major part dels grups d’ocupació. Remarca\nque, per exemple, entre els tècnics científics el descens és del 5%, i que en els\nserveis a les empreses, que és la branca que té més ocupació, la caiguda és\ngairebé del 4%. Així mateix, destaca que l’atur ha baixat a vuit dels deu districtes\nde la ciutat en el darrer any.\nPel que fa al perfil de l’aturat, afirma que manté les característiques que ja han\nconstatat en informes anteriors: es tracta d’un home de 45 anys o més, amb\nestudis generals i procedent dels serveis a les empreses, el comerç o la\nconstrucció. Subratlla que l’atur de llarga durada supera ja el 41% del total, cosa\nque, junt amb la tendència a l’aprimament de les rendes mitjanes, suposa un toc\nd’atenció des del punt de vista de la cohesió social.\nFinalment, explica que les dades economicofinanceres posen de manifest la\nsituació sanejada i la gestió econòmica pressupostària rigorosa de l’Administració\nmunicipal, que permet a l’Ajuntament mantenir el compromís de pagar els\nproveïdors a un màxim de 30 dies i obtenir bones valoracions de les agències de\nràting, com darrerament ha estat el cas de Fitch o Standard&Poor’s. Assenyala que\naquesta última agència ha atorgat una qualificació intrínseca d’AA a la ciutat, tot i\nque mantingui oficialment el ràting que correspon a la qualificació del deute sobirà\nespanyol.\nEl Sr. Trullén felicita els tècnics que han elaborat l’informe perquè manté la\ntònica de rigor habitual i, sobretot, perquè incorpora indicadors avançats que\npermeten afinar la diagnosi, tal com va demanar el seu grup. En aquest sentit,\nsubratlla la importància del darrer indicador sobre utilització de la capacitat\nproductiva de la indústria, ja que és un dels indicadors més precisos per preveure\nallò que s’esdevindrà en la producció industrial entre els propers sis i nou mesos.\nAfirma que aquest indicador permet identificar creixements que anticipen un canvi\nen el cicle econòmic molt significatiu, tret que empitjori la conjuntura.\nDestaca l’agilitat que han tingut els serveis tècnics de l’Ajuntament per\nincorporar dades que han aparegut en els darrers mesos, com ara les dades del\nPIB que ha elaborat l’Idescat, així com la informació sobre renda familiar\ndisponible, que opina que en algun cas no és del tot coherent amb la informació\nque proporciona l’Enquesta de condicions de vida i hàbits de la població, però que\npermet identificar tendències molt interessants. D’altra banda, es refereix també a\nla incorporació de nous rànquings, com l’elaborat per la Mori Memorial Foundation.\nAfirma que, en la informació sobre gestió pressupostària, es continua\nidentificant de manera inadequada l’estalvi brut de l’any 2010. En aquest sentit,\nrecomana als responsables de subministrar aquestes dades que es mirin amb\ndeteniment l’informe de l’Institut d’Economia de Barcelona sobre les magnituds\npressupostàries de les grans ciutats en el període 2008-2010 i que permet\nidentificar, en termes de la instrucció de comptabilitat local, quin va ser realment\nl’estalvi brut de la ciutat l’any 2010, que arriba al 20,5%, si s’identifica amb\nprecisió i de manera homogènia amb la resta de la informació de les\nadministracions locals del país. Precisa que això no desmereix la precisió i el rigor\nd’aquest informe, que al seu parer s’ha de tenir molt present en la conducció\neconòmica de la ciutat i de l’àrea metropolitana de Barcelona. Pel que fa a això,\nassenyala que una part rellevant de la informació aportada no és només del terme\nmunicipal de Barcelona, sinó de tota l’àrea metropolitana i, quan convé, del\nconjunt de Catalunya.\nDestaca que s’està produint un canvi molt incipient però significatiu en la\nconjuntura econòmica, que permet anticipar una represa de l’activitat econòmica.\nOpina que això hauria de portar a donar suport a noves polítiques econòmiques\nque, sense menystenir la gravetat de la situació, puguin orientar el procés\neconòmic a la ciutat amb noves bases.\nAfirma que caldria utilitzar el Global Entrepreneurship Monitor no només com\ns’ha fet en l’informe, sinó també introduint elements com la intensitat de capital de\nles noves empreses que es generen a Barcelona i al conjunt de l’àrea\nmetropolitana, tant pel que fa a la utilització de fons, que continua sent molt baixa,\ncom pel que fa a l’economia del coneixement, en què la ciutat encara no ocupa una\nposició prou destacada.\n\n209\n\n\f210\n\nGASETA MUNICIPAL DE BARCELONA\n\nNÚM. 1\n\nDestaca la identificació que fa l’estudi d’un saldo comercial favorable amb la\nresta d’Espanya de més d’11.000 milions d’euros en el primer semestre d’enguany.\nPel que fa a això, opina que, malgrat que la posició relativa del comerç amb la\nresta d’Espanya tendeix a disminuir, el saldo comercial és molt significatiu.\nEs refereix a la rapidesa dels serveis tècnics a incorporar dades recents del\nmercat laboral. Observa que el nombre d’afiliats a la Seguretat Social ha disminuït\nlleugerament, però que, sobretot, s’ha identificat una reducció del 0,7% de la taxa\nd’atur de l’EPA amb relació al mateix període de l’any anterior, cosa que, al seu\nparer, configura un panorama que els hauria de portar a donar suport al procés de\nreacció davant la crisi econòmica i a una embranzida superior a l’actual.\nAssenyala que l’atur per sectors presenta un creixement de l’atur del 3,5% a\nl’hostaleria, que contrasta amb una millora generalitzada en la resta de sectors.\nExplica que en l’informe s’atribueix això a l’efecte estacional perquè les dades són\ndel mes d’octubre, però que quan s’analitza la dada del mateix mes de l’any\nanterior, desapareix aquest efecte. Pregunta, per tant, quina és la diagnosi dels\ntècnics respecte a aquesta dada. Així mateix, es refereix a la contradicció entre el\n14,2% de la taxa d’atur en l’anàlisi per districtes i el 18,4% de la taxa d’atur de\nl’EPA. En aquest sentit, opina que 4,2 punts de diferència són excessius.\nConclou que aquest informe és esperançador i els hauria d’estimular a conduir la\npolítica econòmica, amb el màxim de consens, cap a posicions que reforcessin el\nlideratge de Barcelona en el procés de sortida de la crisi a partir de la seva\ncapacitat competitiva.\nLa Sra. Casanova agraeix l’elaboració i la presentació de l’informe, que opina\nque és molt exhaustiu. Destaca que inclou les principals variables econòmiques del\nmercat de treball i, fins i tot, de renda, i manifesta que tots són conscients que es\nfa un gran esforç per completar cada vegada més aquest estudi amb més variables\ndisponibles.\nAssenyala que la principal variable econòmica de la ciutat, el PIB, està molt\ndesfasada. Explica que saben que aquesta dada depèn de les fonts de l’Idescat,\nperò que hi ha altres grans ciutats que en fan una estimació. Manifesta que els\nagradaria poder tenir aquesta estimació perquè permetria desglossar el PIB per\nbranques d’activitat i valorar si en els darrers anys s’està produint un canvi de\nmodel productiu, que opina que és un dels debats que haurien d’abordar.\nAfirma que l’informe mostra la sortida de la recessió i clars indicis d’una lenta\nrecuperació econòmica tant de la ciutat de Barcelona com de Catalunya i el conjunt\nd’Espanya. Explica que aquesta tesi ve demostrada pel millor comportament de les\nvendes del comerç al detall, la matriculació de vehicles, l’índex de producció\nindustrial, el grau d’utilització de la capacitat productiva, la confiança empresarial,\nles exportacions, el turisme i les inversions estrangeres, especialment a Barcelona i\na Catalunya, pel fet que actuen de motor econòmic de l’Estat, juntament amb\naltres comunitats autònomes. Assenyala que, tanmateix, les inversions estrangeres\nhan tornat a tenir un comportament molt més favorable a Madrid que a Catalunya,\nencara que sigui una dada que no apareix en l’informe. Remarca que, en el primer\nsemestre del 2013, Madrid ha rebut inversions estrangeres per valor de 3.539\nmilions d’euros, que representen el 52% del total d’Espanya, en comptes dels\n1.666 milions d’euros, o el 24,4% del total, que ha rebut Catalunya. Opina que\naixò ha de portar a reflexionar sobre si la inestabilitat política i l’intervencionisme\nque hi ha a Catalunya és una de les principals causes que fa que els inversionistes\ni els empresaris prefereixin invertir a Madrid en comptes de fer-ho a Catalunya.\nPel que fa al comerç exterior, assenyala que les dades del primer semestre del\n2013 continuen mostrant que la resta d’Espanya compra quasi la meitat dels béns\ncatalans que van a l’exterior i adquireix gairebé el 35% del conjunt dels productes\ncatalans. A més, remarca que Catalunya segueix tenint un superàvit comercial\namb la resta d’Espanya similar als d’anys anteriors, que supera àmpliament el\ndèficit comercial que Catalunya té amb la resta del món.\nDestaca la importància que Espanya hagi recuperat la credibilitat davant\nl’exterior, tal com ho prova el fet que la prima de risc estigui molt baixa i estable.\nA més, observa que, des de fa molts anys, Espanya té un superàvit a la balança\nper compte corrent que comporta que tingui capacitat d’inversió a l’exterior. Opina\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nque això demostra la importància de les polítiques estatals per reduir el dèficit\npúblic i garantir l’estabilitat pressupostària.\nAssenyala que els resultats de les reformes estructurals de l’Estat només es\npoden visualitzar de manera clara a mitjà i a llarg termini, però que en el mercat\nlaboral es comencen a veure canvis significatius, tot i que encara hi hagi una\ndestrucció neta d’ocupació. En aquest sentit, destaca que l’atur registrat, i també\nel de l’EPA, s’ha anat reduint a Barcelona, Catalunya i Espanya, i que el nombre de\ncontractes augmenta. A més, remarca que, si s’observa la variació interanual entre\nl’octubre del 2012 i del 2013, resulta que ha augmentat més la contractació al\nconjunt d’Espanya que a Barcelona i a Catalunya, amb un 10,9% a Espanya i un\n7% a Barcelona i Catalunya, d’acord amb l’informe del CESB. Explica que pensen\nque aquests primers canvis en el mercat laboral es deuen principalment a la\nflexibilitat que ofereix la reforma laboral, a les mesures d’incentiu a la contractació\ni a la millora de la situació econòmica.\nD’altra banda, assenyala que la reforma estatal amb relació al mercat financer\navança en favor del sanejament dels actius a les caixes d’estalvi, i opina que s’ha\nde seguir en aquesta línia per tal que el sector privat pugui tenir cada vegada més\naccés al crèdit. A més, destaca la importància de l’entrada en funcionament de la\nunió bancària a la zona euro el 2014.\nOpina que aquesta anàlisi de la conjuntura econòmica ha de servir per continuar\nimpulsant mesures en favor de la recuperació econòmica i la creació de llocs de\ntreball, i que cal fer-ho sempre de manera coordinada entre les tres\nadministracions públiques. Assenyala que, amb aquesta finalitat, el seu grup ha fet\nnombroses propostes per a la promoció econòmica, el desenvolupament\nempresarial, el suport a l’emprenedor i el foment de l’ocupació. Pel que fa a això,\ndemana que es doni per reproduïda la intervenció que va fer en la sessió anterior\nde la Comissió amb relació a la proposició del Grup d’UpB.\nLa Sra. Sanz manifesta que el seu grup també vol felicitar el personal tècnic que\nha elaborat l’informe i agrair la seva presentació, que opina que ha estat molt\nexhaustiva.\nAssenyala que l’informe comença dient que les economies espanyola, catalana i\neuropea surten de la recessió i que, per tant, hi ha una evolució positiva de\nl’activitat econòmica. Afirma que és cert que hi ha aspectes que milloren, per\nexemple els derivats de la internacionalització de l’economia de Barcelona, de les\nvendes a l’exterior i de la inversió estrangera, però pregunta al Govern municipal si\ncreu que és possible sortir de la crisi quan avui gairebé uns 110.000 barcelonins i\nbarcelonines es troben a l’atur, i quan encara hi ha un nombre més gran de\nciutadans que pateix una gran precarietat laboral. En aquest sentit, manifesta que\ncap dels elements analitzats amb relació a aquesta pregunta mostra una veritable\nmillora. Afirma que la consolidació fiscal continua sent l’obsessió dels diferents\ngoverns i això porta a escenaris de retallades i d’augment de l’atur, quan el mateix\ninforme diu que els països que actuen com a impulsors de l’economia a escala\ninternacional són aquells que estan desenvolupant polítiques expansives, com els\nEstats Units i el Japó. A més, assenyala que, mentre que el Govern del PP a l’Estat\nespanyol insisteix en el fet que comença la recuperació econòmica, s’oblida de dir\nque la Comissió Europea exigeix una nova retallada del dèficit públic de 37.000\nmilions d’euros d’aquí al 2016, que és una quantitat molt semblant a la xifra que el\nGovern del PP es vol estalviar amb la retallada de les pensions.\nOpina que la dramàtica situació del mercat laboral hauria de ser un dels punts\ncentrals de l’informe. Assenyala que la publicació de l’EPA del tercer trimestre a\nescala de ciutat indica una millora de l’ocupació, però que encara és massa aviat\nperquè el Partit Popular intenti fer propaganda de la recuperació. En aquest sentit,\nrecorda que tant els segons com els tercers trimestres de l’any no són gaire\nil·lustratius de les tendències de fons, perquè estan molt condicionats per\nl’estacionalitat.\nExplica que creuen que cal destacar algunes dades que ha presentat el Consell\nEconòmic i Social de Barcelona i que no es tracten amb prou deteniment en\nl’informe, tal com ja ho han assenyalat en la presentació d’altres informes de\nconjuntura. Remarca que el nombre d’aturats de llarga durada a Barcelona ha\ncrescut un 180% entre el desembre del 2007 i l’octubre del 2013, ja que ha passat\n\n211\n\n\f212\n\nGASETA MUNICIPAL DE BARCELONA\n\nNÚM. 1\n\nde 16.000 a 45.000 persones. Destaca que, des de desembre del 2012, aquest\nincrement ha estat d’un 24% i que afecta sobretot les dones, atès que, del 24%\nd’aturats que a l’octubre del 2013 feia més de dos anys que es trobaven a l’atur, el\n56% són dones. A més, assenyala que la majoria d’aquestes persones tenen\nnomés estudis primaris o com a molt secundaris. Així mateix, subratlla que,\nsegons l’EPA, el setembre del 2013 hi havia 36.000 aturats amb més de dos anys\nd’atur a Barcelona.\nExplica que l’atur juvenil és la segona dada rellevant que creuen que també\ncaldria analitzar amb deteniment. Destaca que hi ha 14.500 joves aturats a la\nciutat, que representen el 13,2% de tot l’atur registrat, i que el 65% dels menors\nde 30 anys de la ciutat no té feina. A més, afirma que el fet que la seva primera\nfeina sigui precària o temporal condiciona molt el seu futur laboral. Opina que\naquestes xifres posen de manifest que la millora de l’emprenedoria de què es parla\nen l’informe no és més que un eufemisme per explicar l’estratègia d’autoexplotació\ndels autònoms emprenedors. Precisa que això no ho diuen ells, sinó experts de\nrenom internacional com Ulrich Beck, que es refereix a això com «les escombraries\non el sistema envia a tothom qui està afectat per la crisi». A més, remarca que en\nl’informe queda clar que el perfil de l’emprenedor és el d’un home amb estudis\nsuperiors, amb un nivell d’ingressos alts i ocupat. En aquest sentit, opina que\nl’emprenedoria no és un instrument útil per lluitar contra l’atur i que el fet que\naquesta sigui la política emblemàtica del Govern municipal mostra que alguna cosa\nfalla.\nAfirma que la bona posició de Barcelona en els rànquings internacionals o la\nmillora de les exportacions són elements positius, però que serveixen de poc per\ncrear ocupació, entre altres coses perquè les empreses exportadores són molt\nintensives en capital i en general no creen ocupació.\nOpina que totes aquestes dades mostren un alt risc de trencament de la cohesió\nsocial i demostren la inutilitat d’algunes de les mesures que han adoptat fins ara\nels diferents governs, exemplificades en una reforma laboral que, lluny de frenar la\ndestrucció de treball, incrementa l’atur.\nExplica que una altra dada que troben a faltar en l’informe és la dimensió\nterritorial, ja que els preocupa que l’escletxa que s’ha obert a escala territorial es\nfaci cada cop més gran. Remarca que avui a Barcelona hi ha una clara relació entre\nel nivell de renda i la distribució de l’atur als districtes, amb Ciutat Vella, Nou\nBarris, Sant Andreu, Sant Martí i Horta-Guinardó per una banda, i Sarrià-Sant\nGervasi i les Corts per una altra. A més, subratlla que set dels deu barris de\nBarcelona amb més atur registrat són de Nou Barris. Manifesta que els preocupa\nque el Govern municipal no tingui en compte aquestes dades, i demana que\ns’analitzin.\nCritica que es continuïn aplicant polítiques d’austeritat com l’única alternativa\nper afrontar la crisi i que no s’impulsi cap mesura de reactivació i d’estímul del\ncreixement econòmic. Pel que fa a això, opina que no es podrà canviar la situació\nsense plans específics per aturar la desocupació creixent, sense impulsar\nl’economia verda i l’economia social i cooperativa, i sense fer acompanyament i\nformació a totes les persones que avui són a l’atur. Manifesta que el seu grup no\nes cansarà d’insistir en la necessitat d’un canvi de les polítiques del Govern\nmunicipal i de la resta d’administracions, que al seu parer no ajuden a resoldre la\nsituació, sinó que mantenen les xifres d’atur i són alienes a la realitat de molts\nveïns i veïnes de la ciutat.\nEl Sr. Portabella explica que el seu grup fa una valoració positiva de l’informe i\nde la seva presentació, perquè aporta dades de gran utilitat i que permeten emetre\nun diagnòstic sobre la realitat econòmica de la ciutat. Així mateix, destaca que\naquest coneixement permet fer propostes ajustades a les necessitats de la ciutat,\nque al seu parer passen encara ara per contrarestar la crisi.\nAssenyala que, si bé la major part dels indicadors trenquen una ratxa de molts\ntrimestres negatius, vol fer un parell de consideracions metodològiques sobre\nl’informe. Afirma que les dades del PIB de Barcelona són molt interessants, però\nno aporten gaire quan són del 2010. Pel que fa a això, manifesta que són\nconscients que és molt complex trobar comptes satèl·lit d’una ciutat més ajustats\nal període de temps, però que creuen que aquesta hauria de ser una de les\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nvoluntats del Govern i un dels objectius d’aquest tipus d’informe. D’altra banda,\nexplica que pensen que paga la pena que sempre s’utilitzin els mateixos tipus\nd’indicadors, encara que se’n puguin incorporar altres de nous. Opina que això els\npermetria establir sèries històriques que els ajudarien a analitzar molt millor els\ncicles de l’economia. Assenyala que, per exemple, en l’informe es presenta un\napartat de comerç i de mercats, amb el nombre d’empreses i llocs de treball, però\nque han hagut de comparar les dades amb informes anteriors per veure que\ncontinua sent un sector que perd tant empreses com llocs de treball.\nExplica que els agradaria molt poder dir que ja s’està en vies de sortida de la\ncrisi i en fase de recuperació, però que creuen que cal ser prudents. En aquest\nsentit, recorda que en els quatre trimestres del 2011 l’economia de l’Estat\nespanyol va tenir PIB parcials positius, mentre que el 2012 la crisi es va agreujar.\nAssenyala que, si s’analitza el tipus de creixement, es pot veure que s’està fiant tot\na la internacionalització, cosa que opina que marca, en el cas de Barcelona i\nCatalunya, la solidesa del país en l’àmbit econòmic i del procés cap a l’obtenció\nd’un estat propi. Opina que una economia diversificada i amb uns elevats índexs\nd’internacionalització és el que permet que un estat dintre de la UE tingui\nprotagonisme i representativitat i pugui combatre els efectes socials de la crisi.\nManifesta que els preocupa el fet que, en el procés de diversificació de\nl’economia, els serveis bàsics s’estiguin encarint molt. Recorda que ja han dit en\naltres àmbits, com el de l’Àrea Metropolitana de Barcelona, que l’increment dels\npreus de les energies i de l’aigua, que a l’Estat espanyol estan molt per sobre de\nles mitjanes europees, pot ser un obstacle tant per consolidar la recuperació com\nper poder captar nova implantació industrial.\nExplica que el primer que es pregunten en veure que la gent s’anima a dir que\ns’està sortint de la llarga recessió és per a què serveix sortir de la recessió, i que\nper a ells la resposta és perquè hi hagi una disminució significativa de l’atur, de\nmanera que s’aturi la sagnia que pateixen avui les famílies, sobretot les rendes\npopulars i mitjanes. En aquest sentit, opina que hi ha una dada de l’informe que\nretrata la crisi a la perfecció: el 2007 les rendes mitjanes significaven el 58,5% del\ntotal, mentre que el 2011, que va ser millor que el 2012, aquestes rendes\nrepresentaven el 46,9%. Destaca que això vol dir que ha desaparegut l’11,6% de\nles classes mitjanes. Opina que, per tant, quan parlen de la sortida de la crisi,\ns’han de plantejar si estan parlant del fet que les grans empreses tinguin capacitat\nde repartir dividends entre els seus accionistes, o que el conjunt de la ciutadania\npugui recuperar una part de poder adquisitiu i, sobretot, tenir feina.\nA més, assenyala que l’elevat índex d’atur repercuteix en la cohesió social.\nOpina que, a escala territorial, el fet que hi hagi una diferència de més del doble\nentre Nou Barris i Sarrià, amb un 19,3% enfront d’un 8,3%, els ha de portar a\nintentar equilibrar més el repartiment de la productivitat i de la liquiditat dintre de\nla ciutat. D’altra banda, explica que veuen amb gran preocupació que l’atur de\nllarga durada superi el 40%, ja que això no només afecta la cohesió social, sinó\ntambé l’esperança de trobar feina. Opina que, quan una persona ja descarta trobar\nfeina, està en una situació anímica de feedback negatiu en què es van\nincrementant cada vegada més les dificultats.\nEs refereix al comentari de la representant del Grup del PP respecte al fet que a\nCatalunya i a Barcelona hi hagi menys inversions que a Madrid per culpa de la\ninestabilitat política, i remarca que en el diari Expansión d’avui hi ha un titular que\ndiu: «El inversor prefiere Barcelona a Madrid. La capital catalana ha captado 1.100\nmillones de euros frente a los 639 millones de Madrid». Pel que fa a això, opina\nque reforça el procés cap a la sobirania nacional, ja que els pocs dubtes que hi ha\nsobre l’assoliment d’un estat propi és el que fa que per primera vegada els\ninversors prefereixin Barcelona a Madrid.\nFinalment, afirma que la situació actual requereix vetllar perquè l’economia\ntingui els estímuls necessaris per poder continuar creixent i no passi com el 2011,\nquan després de quatre trimestres positius va tornar a haver-hi una davallada\nsignificativa. A més, opina que cal impulsar els sectors productius i rebaixar els\ncostos dels serveis primaris, que influeixen molt en la competitivitat, sobretot del\nsector industrial.\n\n213\n\n\f214\n\nGASETA MUNICIPAL DE BARCELONA\n\nNÚM. 1\n\nLa Sra. Santigosa agraeix a tots els grups els comentaris i els suggeriments\nsobre l’informe.\nRespecte a la discrepància entre les taxes d’atur registrat i de l’EPA a què s’ha\nreferit el Sr. Trullén, explica que la taxa d’atur registrat en aquests moments no és\nuna estadística oficial, sinó que és un càlcul que fan els tècnics de Barcelona\nEconomia a partir del nombre d’aturats registrats, que s’apropa a 110.000\npersones a la ciutat. Assenyala que, en canvi, el nombre d’aturats a Barcelona\nsegons l’EPA és més elevat, i que les diferències de metodologia entre l’atur\nregistrat i l’EPA és el que provoca la diferència en el nombre d’aturats. D’altra\nbanda, afirma que a ells també els ha sorprès una mica l’augment de l’atur en el\nsector de l’hostaleria. Explica que pensen que aquest augment interanual té un\nfactor estacional, atès que les dades són del mes d’octubre, però que és cert que\naltres anys no s’havia produït. Manifesta que, per tant, hauran de seguir amb\natenció l’evolució d’aquest sector en els propers mesos, tot i que, de manera\ntransversal, sembla prou positiva.\nPel que fa a l’observació del Grup del PP sobre la inversió estrangera, afirma que\nés cert que en molts casos Madrid capta més inversió estrangera que Catalunya,\nperò que, segons va publicar recentment The Financial Times, el primer semestre\ndel 2013 Catalunya se situava com la segona regió d’Europa en captació de volum\nd’inversió estrangera, mentre que la Comunitat de Madrid estava en la vuitena\nposició, i Catalunya ocupava la quarta posició en nombre de projectes i Madrid la\nvuitena.\nRespecte a fa a la intervenció del Grup d’ICV-EUiA, manifesta que les dades del\nGlobal Entrepreneurship Monitor també se citen en part en l’informe i que, segons\naquestes dades, el 2012, a la província de Barcelona, aproximadament el 70% de\nl’emprenedoria era per motiu d’oportunitat i el 30% per necessitat. Afirma que, per\ntant, és cert que la crisi provoca un augment en l’emprenedoria per necessitat,\nperò que encara predomina el motiu d’oportunitat.\nPel que fa a l’observació del Sr. Portabella sobre el comerç, apunta que en\nl’informe, en l’apartat sobre l’afiliació a la Seguretat Social, sí que apareix\nclarament la caiguda d’afiliació en aquest sector. Explica que, de tota manera,\nprenen nota del suggeriment que en propers informes aparegui la dinàmica\nd’evolució de treballadors i empreses.\nD’altra banda, afirma que és evident que tots voldrien disposar d’un PIB de\nBarcelona més actualitzat i que, per tant, això és un repte compartit per tots els\nserveis tècnics municipals. Així mateix, manifesta que també esperen poder\ndisposar de dades més actualitzades sobre cohesió social en el proper informe,\nespecialment pel que fa a la renda del 2012 per districtes i per barris.\nLa Sra. Recasens agraeix la feina que fa l’equip que dirigeix la Sra. Santigosa,\nque destaca que permet veure l’evolució de tota una sèrie d’indicadors i orientar\nles diferents polítiques que s’endeguen a escala municipal i local.\nOpina que, tal com ha dit el Sr. Portabella, cal ser prudents respecte als indicis\nque apunten cap a l’inici de la recuperació i cal continuar lamentant les xifres\nd’atur que hi ha a la ciutat. Assenyala que és cert que hi ha lleugeres millores, com\nara la reducció de l’atur en els vuit districtes de la ciutat, però que també ho és\nque continua havent-hi unes xifres d’atur elevades, sobretot les dels aturats de\nllarga durada o de la població jove. Manifesta que, malgrat això, està convençuda\nque Barcelona està capacitada per ser motor de país, tal com ho està demostrant.\nDestaca l’alt grau de constitució de noves societats a la ciutat, que dóna una ràtio\nde 3,3 noves empreses per cada 1.000 habitants, com un indicador de vitalitat que\nmoltes ciutats voldrien poder tenir avui dia. A més, remarca que aquestes societats\ns’han constituït amb un valor de capital social de 607 milions d’euros i, per tant,\nsón societats amb un potencial de capital social important. Afirma que, tot i així,\ncaldrà vetllar perquè aquestes noves societats tinguin permanència en el temps,\nperquè la duresa de la crisi fa complicat l’inici de noves societats.\nDestaca que, en els rànquings publicats a The Financial Times, Catalunya lidera\nuna de les principals regions econòmiques d’atracció d’inversions i que el 88%\nd’aquestes inversions es produeixen a l’entorn de Barcelona. Afirma que aquest\nindicador demostra que Barcelona ha esdevingut un entorn de confiança per als\ninversors.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nManifesta que no comparteix algunes de les afirmacions que ha fet la Sra. Sanz.\nD’una banda, assenyala que, tal com ha dit la Sra. Santigosa, el criteri\nd’oportunitat és el que més motiva l’emprenedoria. Afirma que és cert que encara\nhi ha molt per fer en matèria d’activitat emprenedora i de polítiques de capital risc,\nperò que, no obstant això, l’emprenedoria és avui una possible opció de vida\nprofessional per a les persones que es troben a l’atur i que potser no s’haurien\nplantejat tirar endavant un projecte d’emprenedoria. D’altra banda, remarca que,\nen les ràtios i els indicadors d’activitat econòmica i de vitalitat de les regions\neconòmiques, l’exportació ha passat a ser un dels principals indicadors de\ncreixement i de sortida de la crisi econòmica. En aquest sentit, afirma que els alts\níndexs d’exportació que s’estan produint a Catalunya i a Barcelona permeten\npreservar empreses i llocs de treball.\nManifesta que són conscients de la situació dels barris que pateixen majors\ntaxes d’atur de la ciutat i que, tal com va anunciar fa poc, s’estan plantejant fer\nuns plans especials de lluita contra l’atur en alguns dels barris més afectats per\nl’atur de llarga durada. Assenyala que, tanmateix, també cal valorar que en nou\ndels deu districtes de la ciutat hi ha hagut una reducció de l’atur, incloent-hi Nou\nBarris, que registra un 0,0% de variació de l’atur. Afirma que, per tant, es pot\ndetectar una tendència de no increment de la diferència entre districtes on s’atura\nla destrucció de treball i districtes on hi ha destrucció de treball.\nRecorda que ja ha dit diverses vegades a la Sra. Sanz que no és adequat\nestablir una relació directa entre les polítiques d’ocupació que pugui fer\nl’Administració local i les taxes d’atur, ja que això seria com si ella digués que\nl’increment d’aturats que es va produir del 2005 al 2011, en què es va passar de\n72.000 a 139.000 aturats, va ser culpa del Govern anterior i les seves polítiques\nd’ocupació. Explica que el Govern actual de la ciutat ha impulsat polítiques de\nsuport a l’empresa perquè està convençut que això permetrà preservar l’existència\nde llocs de treball i generar-ne de nous. Afirma que per això han tirat endavant\nnous programes, com el «Barcelona crea ocupació», que injecta 3.000 euros per\nlloc de treball generat, o «Reempresa», sense abandonar altres polítiques\nd’ocupació que van impulsar governs anteriors, com els plans d’ocupació.\nManifesta que s’ha demostrat que els plans d’ocupació no han estat òptims per a la\ncreació de llocs de treball, però que, tanmateix, la ciutat farà una crida a cobrir els\nplans d’ocupació de la convocatòria que ha obert la Generalitat de Catalunya.\nDestaca que el Govern municipal actual va deixar clar des del primer dia que creia\nque les polítiques d’ocupació havien de passar, entre altres coses, pel suport a les\nempreses, i que per això han volgut concentrar esforços i recursos a crear una línia\nespecífica dins Barcelona Activa de promoció i suport a l’empresa i a\nl’emprenedoria.\nSubratlla que Barcelona continua fent de motor del país, i opina que la solvència\ni les finances sanejades de l’Ajuntament ajuden a generar credibilitat i un entorn\nde confiança que permet atraure inversions, crear noves societats i fer que la taxa\nd’atur, malgrat ser elevada, sigui inferior a la catalana i a l’espanyola.\nLa Sra. Casanova precisa que tant Catalunya com Madrid són pioneres en\nrecepció d’inversió estrangera, però que els agradaria que Catalunya rebés tanta o\nmés inversió estrangera que Madrid. D’altra banda, assenyala que l’article del diari\nExpansión que s’ha esmentat recull només dades de la inversió immobiliària,\nmentre que ella es referia al conjunt d’inversions estrangeres, d’acord amb el\nDataInvex del Ministeri d’Economia, que és la font primària de les inversions que\nrep l’Estat i qualsevol comunitat autònoma. Pel que fa a això, opina que la\ncredibilitat de qualsevol missatge polític s’ha de fonamentar en dades reals i no\npas en titulars de diari.\nEs dóna per tractat.\nd) Compareixences Govern municipal\nDel Grup Municipal PSC:\n2. Que comparegui el responsable del Govern municipal per tal d'informar sobre\nquina és l'afectació que el Projecte de Pressupost de la Generalitat de Catalunya\n\n215\n\n\f216\n\nGASETA MUNICIPAL DE BARCELONA\n\nNÚM. 1\n\nper l'exercici 2014 té per a la nostra ciutat, detallant també l'evolució de les\nrelacions financeres entre la Generalitat i l'Ajuntament i el conjunt d'ens participats\nper ambdues administracions.\nLa Sra. Escarp manifesta que aquesta compareixença es tractarà conjuntament\namb la proposició del Grup del PP, que correspon al punt 13 de l’ordre del dia, si\ntots els grups hi estan d’acord. Precisa que, en cas que s’aprovi la iniciativa del\nGrup del PP, la compareixença no substitueix l’informe que demana la seva\nproposició.\nLa Sra. Recasens assenyala que la proposició demana que es presenti un\ninforme en el Consell Plenari sobre l’impacte dels pressupostos de la Generalitat a\nla ciutat de Barcelona. Explica que, atès que tot seguit es presentarà aquest\ninforme i se’n farà el debat, proposen que es doni per presentat i debatut, sense\nque calgui fer-ho en el Consell Plenari, en cas que s’aprovi la iniciativa del Grup del\nPP.\nRecorda que la Generalitat va presentar el projecte de pressupost per al 2014 el\npassat 2 de novembre, que inclou un conjunt de mesures per ajudar a la\nreactivació de l’economia i a la creació d’ocupació. Assenyala que alguns dels\nprojectes que creuen que són positius per a la ciutat són l’ampliació de les ofertes\nde places de formació professional i l’aposta per la recerca i la innovació. Així\nmateix, afirma que el projecte de pressupost aposta de manera clara per les\npolítiques d’ocupabilitat, per la millora de la competitivitat de les empreses i per\ndonar suport a les pimes i als autònoms. A més, afegeix que l’Institut Català de\nFinances (ICF) oferirà instruments de finançament per a projectes viables\nd’empreses com a complement a l’oferta creditícia del sector privat.\nExplica que aquests pressupostos orienten els seus recursos tant cap a la\nreactivació econòmica com també cap al compromís per l’Estat del benestar, de\nmanera que la despesa social es consolida com un dels seus eixos vertebradors\namb l’objectiu de protegir els col·lectius més perjudicats per la crisi. En aquest\nsentit, destaca que les polítiques de salut, d’ensenyament i de benestar social, la\nrenda mínima d’inserció i el suport a les famílies en matèria d’habitatge concentren\nel 71% de la despesa disponible. Assenyala que, si es tenen en compte tots els\nrecursos destinats a finançar serveis bàsics, aquest percentatge s’eleva al 80,9%.\nA més, afirma que hi ha un petit augment de la despesa social que permet reforçar\npartides essencials de l’Estat del benestar, com els ajuts als menjadors, el suport\nals afectats pels desnonaments o la lluita contra la pobresa infantil.\nDestaca l’esforç que ha hagut de fer la Generalitat de Catalunya en la\npresentació d’aquests pressupostos a causa de la necessitat de reequilibrar les\nfinances públiques. Explica que, després de l’ajust pressupostari que la Generalitat\nva efectuar entre el 2010 i el 2012 per valor de 4.616 milions d’euros, que va\npermetre reduir el dèficit del 4,57% al 2,21%, el Govern català preveu que a finals\ndel 2014 encara s’haurà de fer un ajust que arribarà fins a 6.932 milions d’euros,\nsi es vol complir l’objectiu de dèficit de l’1% que ha fixat l’Estat espanyol. Remarca\nque això vol dir que en quatre anys s’haurà reduït un 22% la despesa no financera\namb càrrec als recursos generals sense interessos. En aquest sentit, recorda que el\nGovern ha dit repetidament que aquest esforç és injust i desproporcionat i que no\nés el que correspondria a Catalunya pel pes de la seva despesa, eminentment\nsocial.\nAssenyala que ara ha de començar una negociació política que permeti al\nGovern de la Generalitat millorar els seus ingressos, sobretot mitjançant la inclusió\nen els pressupostos de l’Estat dels deutes pendents de la disposició addicional\ntercera de l’Estatut; la compensació i el desbloqueig d’alguns dels impostos que la\nGeneralitat havia establert i que l’Estat va fer tirar enrere, com l’impost dels dipòsit\nbancaris; o la revisió a l’alça dels ingressos del model de finançament del 2014.\nPel que fa a com afecten els pressupostos de la Generalitat la ciutat de\nBarcelona, destaca que el 68% de la inversió recau en la ciutat de Barcelona i la\nseva àrea d’influència, i que l’àmbit metropolità continuarà sent el que més\ndespesa pública concentra, tant en termes absoluts com relatius. Explica que les\ncomarques de Barcelona rebran projectes per valor de 580,16 milions d’euros el\npròxim any, que és un 68,8% del total de la inversió comarcal i representa 5 punts\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nmés respecte al 64,4% que es va pressupostar el 2012, mentre que el volum total\nde la inversió prevista a Catalunya pujarà a 1.072 milions d’euros, xifra que\nsuposa un 43% menys respecte al 2012. Afirma que, d’aquests 1.072 milions,\nBarcelona concentra 200,6 milions d’euros, que és un 52% menys del que es va\npressupostar per al 2012, però que representa un 19% del total de volum\nd’inversió que rebrà Catalunya.\nExplica que els principals projectes inversors de la ciutat en matèria\nd’infraestructures seran el conveni per a la construcció, l’explotació i el\nfinançament de l’estació d’autobusos interurbans de la Sagrera, per valor de 4\nmilions d’euros, i les obres d’adaptació a la normativa, de millora de l’accessibilitat\ni d’eixamplament d’andanes a les estacions de Provença i Gràcia dels Ferrocarrils\nde la Generalitat de Catalunya, per valor de 3,6 i 1,2 milions d’euros\nrespectivament.\nManifesta que, en l’àmbit de la salut, es preveu la remodelació de l’Hospital\nClínic i Provincial de Barcelona, per valor de 16,7 milions d’euros, i l’adquisició de\nl’immoble del Parc Sanitari Pere Virgili, mitjançant cens emfitèutic, que representa\nuna inversió de 8 milions d’euros. Pel que fa a educació, destaca les actuacions\nque es faran al Campus Diagonal Besòs de la Universitat Politècnica, per valor de\n20,6 milions d’euros, i les que s’executaran en els centres educatius de la ciutat a\ntravés del Consorci d’Educació de Barcelona, que representaran 27,4 milions\nd’euros. En matèria d’habitatge i de diferents actuacions urbanes, subratlla les\ninversions que durà a terme l’Incasòl: la segona fase de la Colònia Castells, per\nvalor d’1,8 milions d’euros, i les actuacions al barri de la Trinitat Nova, per valor\nd’1,3 milions d’euros.\nExplica que les transferències de la Generalitat a la ciutat que es duran a terme\nmitjançant els diferents consorcis i equipaments culturals disminueixen un 6,5%,\namb 9,8 milions d’euros menys respecte al pressupost prorrogat del 2012. Així\nmateix, assenyala que també es redueix l’aportació al Fons de Cooperació Local un\n6%. Afirma que, per contra, es manté pràcticament igual l’aportació a l’Autoritat\ndel Transport Metropolità (ATM), que està en una situació crítica.\nFinalment, manifesta que està en disposició d’ampliar aquest informe o oferir\naquelles dades que els grups considerin més oportunes.\nEl Sr. Trullén assenyala que, en primer lloc, vol contextualitzar l’àmbit en què es\nverifiquen les propostes de política pressupostària de la Generalitat. Manifesta que,\nsi bé és cert que la situació financera de la Generalitat és molt complicada, cal\nrecordar que l’endeutament que es va generar en l’etapa dels 23 anys de\npresidència de Jordi Pujol va ser lleugerament inferior al que es va generar durant\nels governs de Pasqual Maragall i José Montilla durant set anys, i que\nl’endeutament ha crescut de manera espectacular en només tres anys de l’etapa\nde presidència d’Artur Mas. Opina que això ha estat fruit dels problemes derivats\ntant de la insuficiència d’ingressos com de les polítiques de despesa que s’han\npracticat. Remarca que durant les etapes dels governs de progrés hi havia també\nuna situació molt difícil, sobretot en els dos darrers anys, però que es va seguir\nuna estratègia de manteniment de despesa d’inversió molt elevada, del voltant de\n4.500 o 5.000 milions d’euros anuals. Afirma que ara, en canvi, augmenta el\ndèficit de la Generalitat i, al mateix temps, disminueix d’una manera alarmant el\nvolum d’inversió, que al seu parer és el context en el qual s’ha de situar la\nproposta de pressupostos de la Generalitat i com afecta la ciutat de Barcelona.\nOpina que no s’està negociant el nou sistema de finançament per corregir la\ninsuficiència tributària, ni s’està seguint una estratègia important d’aportació de\ndespesa de naturalesa inversora, sinó tot el contrari. Remarca que, en aquests\nmoments, la Generalitat de Catalunya pot invertir poc més de 1.000 milions\nd’euros el 2014, que és una xifra que dista molt dels 4.500 que es van invertir cinc\nanys abans. En aquest sentit, afirma que és molt preocupant veure l’evolució de la\ninversió de la Generalitat de Catalunya a Barcelona en els darrers anys i, sobretot,\nel panorama que es preveu per a l’any 2014, que no afecta només les inversions,\nsinó també les aportacions de la Generalitat a un conjunt molt important\nd’activitats que afecten la vida ciutadana, la provisió de serveis a la ciutat i,\nespecialment, els consorcis. Pel que fa a això, assenyala que l’aportació al Consorci\nd’Educació de Barcelona baixa un 8,9%; als serveis socials, un 6,6%; a l’habitatge,\n\n217\n\n\f218\n\nGASETA MUNICIPAL DE BARCELONA\n\nNÚM. 1\n\nun 10,8%; al Consorci Sanitari, un 7,7%; al Consorci Parc l’Hospital del Mar, un\n74,6%; i al Consorci Parc de Recerca Biomèdica, un 28,6%. Afirma que és\nabsolutament conscient de la dificultat en què es troba en aquests moments la\nGeneralitat, però que és molt important conèixer quina ha estat l’estratègia\nnegociadora per preservar aquells àmbits de finançament que són fonamentals per\nals barcelonins i barcelonines.\nDestaca que en el projecte de pressupostos no hi ha cap partida per al tram més\nurgent de la línia 9 del metro, que és el tram 1, que va de l’aeroport al parc\nlogístic, que al seu parer és fonamental per impulsar l’activitat de tota l’economia\nd’aquest àmbit de l’àrea metropolitana. Explica que el total d’inversió en la línia 9\npassa de 210 milions d’euros el 2012 a 5,3 milions d’euros el 2014, cosa que\nrepresenta una reducció del 97,5%. Assenyala que aquest és un exemple de\ndiverses partides que el seu grup considera que són estratègiques per a la ciutat i\nque posen de manifest una debilitat negociadora que voldrien conèixer en detall.\nEl Sr. Mulleras demana a la tinenta d’alcalde que no els «prengui el pèl»\npresentant-los un recull de premsa amb els de titulars que han sortit en els darrers\ndies. Explica que el seu grup vol un informe real i rigorós, amb dades concretes i\nconceptes clars, com el que es va presentar fa dos anys, encara que només 3 de\nles 20 pàgines de l’informe parlessin de Barcelona. Manifesta que, per tant, el seu\ngrup manté la seva proposició, per tal que es presenti un informe en el Consell\nPlenari.\nRemarca que les inversions disminueixen un 44% respecte a l’últim pressupost\naprovat per la Generalitat, ja que passen de 1.900 a 1.073 milions d’euros, i que el\n68% de la inversió va a l’àrea metropolitana i no pas a la ciutat de Barcelona, que\nnomés en rep el 18%, quan genera el 30% del PIB de Catalunya. Explica que,\nsegons el criteri del PIB, a la ciutat de Barcelona li correspondrien 324 milions\nd’euros, mentre que només se li assignen 201 milions. Afirma que, segons aquest\ncriteri que aplica el Govern de CiU i ERC per analitzar els pressupostos de\nqualsevol altra administració, la ciutat pateix un dèficit d’inversions de 123 milions\nd’euros el 2014. Pel que fa a això, subratlla que, si la mitjana d’inversió que rep un\ncatalà és de 142 euros per habitant, la mitjana d’inversió que rep un barceloní és\nde 124 euros per habitant, cosa que significa que els barcelonins estan un 13%\nmés castigats que els altres catalans. Destaca que les inversions han baixat un\n63% a la ciutat de Barcelona des que governa Artur Mas, ja que el 2010 la ciutat\ntenia pressupostats 545 milions d’euros, mentre que aquest any tindrà 201\nmilions. En aquest sentit, opina que tots els indicadors són perjudicials per a\nBarcelona.\nAssenyala que la Sra. Recasens ha parlat de dues inversions, la de l’estació del\npasseig de Gràcia i la de l’estació de la Sagrera, però que no ha parlat dels\nhabitatges de les casernes de Sant Andreu, de la línia 9 del metro, dels 10\nintercanviadors que falten a Barcelona, dels centres d’atenció primària, o de les\nurgències de l’Hospital del Mar, i que no ho ha fet perquè aquestes inversions no\napareixen en els pressupostos. Així mateix, afirma que la tinenta d’alcalde tampoc\nno ha parlat dels incompliments educatius i socials, com ara de les residències de\ngent gran, de persones discapacitades o d’infància, o dels instituts que fan falta a\nBarcelona.\nD’altra banda, critica que els pressupostos de la Generalitat no incloguin\nl’anualitat que s’ha de pagar a l’Ajuntament per al DHUB. Pel que fa a això,\npregunta si el Govern català pensa que l’Estat seguirà pagant el deute que té la\nGeneralitat amb l’Ajuntament.\nManifesta que volen saber quines inversions preveu fer la Generalitat a\nBarcelona i com pensa seguir prestant els serveis públics de sanitat, d’educació,\nd’esports, socials o culturals, tant pel que fa a la prestació dels serveis com pel que\nfa a les aportacions a consorcis, fundacions i altres entitats. Afirma que és\nimportant que el Govern municipal faci un informe rigorós i el presenti al Plenari,\nperquè els barcelonins volen saber en què s’inverteix a la ciutat de Barcelona en\nconcret, i no només a l’àrea metropolitana. Destaca que els barcelonins són els\ncatalans que paguen més impostos i els que contribueixen més a la riquesa de\nCatalunya, i, en canvi, són els que reben proporcionalment menys en inversions i\ndespeses. Conclou que el seu grup manté la proposició perquè creu que és\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nimportant que es parli d’aquest tema en el Plenari i, si escau, es puguin incloure\nles esmenes que es derivin d’aquest debat en els pressupostos de la Generalitat.\nEl Sr. Mestre expressa el vot favorable del seu grup a la proposició del Grup\nMunicipal del PP. Explica que no creu que hagin de reproduir el debat sobre el\npressupost de la Generalitat que tot just ha començat al Parlament de Catalunya,\nperò que sí que vol fer algunes consideracions generals sobre el pressupost.\nAssenyala que el pressupost que ha presentat el Govern de la Generalitat\ncomporta un augment important de la pressió fiscal i incorpora un seguit de\nprivatitzacions amb venda de patrimoni, però també una privatització de serveis a\ntravés del sistema de concessions, com en el cas de les depuradores. A més,\nobserva que és un pressupost que fixa una despesa social de 1.900 euros per\nhabitant, sense comptar l’efecte de la inflació, cosa que suposa tornar a la despesa\nsocial de l’any 2004. Pel que fa a això, remarca que en tres anys s’ha produït una\nreducció de despesa social per habitant del 22%. Així mateix, destaca que és un\npressupost en què la inversió torna a baixar i se situa als nivells dels anys noranta.\nD’altra banda, assenyala que ells han calculat que la xifra d’inversió és de 1.196\nmilions d’euros, que és una mica superior a la que ha donat la tinenta d’alcalde.\nExplica que la Sra. Recasens s’ha referit a les retallades d’inversió i de\ntransferències que aquest pressupost comporta per a la ciutat de Barcelona, però\nque no ha parlat de tot allò que no està en el pressupost de la Generalitat de\nCatalunya, com els equipaments previstos i programats a la ciutat i que seran\nobjecte del gros de les esmenes que presentarà el seu grup parlamentari. Destaca\nque en el pressupost hi manquen inversions en hospitals de referència com\nl’Hospital de la Vall d’Hebron i l’Hospital Dos de Maig, en centres d’atenció primària\ncom els de Carreras Candi, el Guinardó, la Vila de Gràcia o Horta, en els\nequipaments sanitaris del Parc i la Llacuna, o en el centre de salut mental de\nGràcia. Remarca que tot això són inversions necessàries i que es van programar al\nseu moment.\nAixí mateix, afirma que tampoc no hi ha cap partida prevista per a equipaments\nd’educació com les escoles La Maquinista o Can Fabra, i els instituts Angeleta\nFerrer, de Viladomat i de l’escola dels Encants, a l’Eixample; el de Vallcarca, a\nGràcia; el de Fabra i Coats, a Sant Andreu; i el Fluvià i el del barri del Poblenou, al\ndistricte de Sant Martí. Explica que tampoc no es preveu cap partida per posar en\nfuncionament la residència i centre de dia de Via Favència i la residència per a\npersones amb discapacitat psíquica de Mas Sauró, al districte de Sarrià-Sant\nGervasi, ni tampoc no hi ha cap assignació pressupostària per a centres d’atenció a\nla infància com el CRAE Aiguablava, a Nou Barris, o el de Císter, a Sarrià-Sant\nGervasi. Assenyala que succeeix el mateix pel que fa als equipaments d’atenció a\nla gent gran, ja que les quatre residències que es van programar al seu moment\n―les de Benavent, casernes de Sant Andreu, Empordà i Pere Virgili― no figuren en\nel pressupost. Afirma que el pressupost tampoc no diu res sobre els equipaments\nd’atenció a persones amb discapacitat. En aquest sentit, recorda que s’havia\nprogramat la construcció d’una residència per a persones amb gran discapacitat\nfísica a les casernes de Sant Andreu i de la residència Aiguablava, per a persones\namb gran discapacitat psíquica.\nDemana a la Sra. Recasens que els expliqui què farà el Govern municipal davant\nde totes aquestes inversions pendents i necessàries, ja que en la seva intervenció\nno hi ha fet cap referència. Pregunta si el Govern municipal continuarà amb la seva\npassivitat i la seva manca d’exigència davant del Govern de la Generalitat de\nCatalunya, o pensa dur a terme alguna actuació.\nEl Sr. Portabella manifesta que el seu grup troba una certa contradicció en el fet\nd’agrupar en el mateix punt la compareixença del PSC i la proposició del Grup del\nPP. Opina que o bé la compareixença del Grup del PSC s’hauria de posposar a la\npresentació de l’informe que demana el Grup del PP, o que si es concreta la\ncompareixença i el Govern informa sobre l’afectació del pressupost de la\nGeneralitat sobre la ciutat, la proposició del Grup del PP no té sentit.\nAfirma que, com a regidor de la ciutat de Barcelona, té l’obligació de defensar la\nciutat, però que hi ha moltes activitats properes al territori que tenen una\nincidència molt clara sobre la ciutat. Explica que, per exemple, l’aeroport del Prat,\ntot i no ser a la ciutat, té una gran incidència econòmica sobre la ciutat de\n\n219\n\n\f220\n\nGASETA MUNICIPAL DE BARCELONA\n\nNÚM. 1\n\nBarcelona. Opina que, per tant, és encertat analitzar als pressupostos de la\nGeneralitat des del punt de vista de com afecten la regió metropolitana de\nBarcelona. A més, remarca que Barcelona lidera l’Àrea Metropolitana, el president\nde la qual és, per llei, l’alcalde de Barcelona. En aquest sentit, destaca que la regió\nmetropolitana de Barcelona concentra el 68% de la inversió del Govern de la\nGeneralitat per al 2014, i que Barcelona i les comarques metropolitanes rebran\n580 milions d’euros, que és un 5% més que la inversió de l’any 2012. Opina que,\ntenint en compte que l’àrea metropolitana representa el 60% del PIB de Catalunya\ni el 41% de la seva població, aquestes magnituds no són tan escandaloses com\nse’ls vol fer creure.\nManifesta que, si bé és veritat que la inversió del 2014 serà inferior a la del\n2012, també ho és que les comarques del Barcelonès, el Baix Llobregat, el Garraf,\nel Penedès, el Maresme i el Vallès seran les que tindran més despesa pública en\ntermes absoluts i percentuals. D’altra banda, assenyala que també és cert que la\ninversió per càpita dels barcelonins és, amb 124 euros per habitant, inferior a la\nmitjana catalana, que és de 142 euros. Explica que, com a regidors de Barcelona,\naixò no els agrada, però que estan bastant cansats que quan reivindiquen un\ntracte fiscal just per a Catalunya se’ls contesti que «els impostos els paguen les\npersones i no els territoris» o que han de ser solidaris amb altres territoris, que\nsón arguments recurrents per part de les mateixes formacions polítiques que ara\nes preocupen per fer càlculs sobre la inversió de la Generalitat que correspondrà a\nBarcelona.\nAfirma que el seu grup està disposat a fer una anàlisi precisa sobre el marc\nd’influència de les institucions supramunicipals sobre Barcelona i, per tant, votarà\na favor de la proposició del Grup del PP, si aquest accepta una esmena in voce per\ntal que es faci un dictamen sobre com afecten tant els pressupostos de la\nGeneralitat de Catalunya com els pressupostos generals de l’Estat a la ciutat de\nBarcelona. Pel que fa a això, opina que no es pot obviar que la repercussió que\ntenen els pressupostos de l’Estat sobre la ciutat és molt superior al que tenen els\npressupostos de la Generalitat. Remarca que els pressupostos de la Generalitat de\nCatalunya són molt minsos i que els catalans paguen 61.872 milions d’euros en\nimpostos a l’Estat central, segons xifres del 2010, mentre que el pressupost total\nde la Generalitat de Catalunya del 2014 és de 26.000 milions d’euros, de manera\nque falten 35.872 milions. A més, assenyala que els catalans paguen 33.230\nmilions en IVA, impost de societats i IRPF, segons dades del 2012, i només en\nreben 17.000 per fer els pressupostos, cosa que suposa una diferència de 6.230\nmilions. Així mateix, afirma que l’Estat ofega Catalunya amb la tresoreria perquè,\ndels 61.872 milions d’euros en impostos que es paguen a l’Estat central, el Govern\ncatalà només en recapta 2.677 milions. Remarca que, des d’aquest punt de vista,\nl’Estat presta recursos que provenen dels mateixos catalans i cobra interessos. Pel\nque fa a això, recorda que es pagaran 517 milions d’euros en concepte d’interessos\nde préstec del fons de liquiditat autonòmic (FLA) durant l’any 2013. En aquest\nsentit, conclou que el seu grup està disposat a parlar de l’impacte supramunicipal\nsobre Barcelona, però que no se’n pot fer només una anàlisi parcial, quan l’impacte\ndels pressupostos de l’Estat sobre la Generalitat de Catalunya és enorme.\nManifesta que no defensarà els pressupostos de la Generalitat de Catalunya\nencara que els votin favorablement després d’introduir-hi algunes esmenes, però\nque el problema és que no saben com es poden fer millor en la situació d’ofec\nsistematitzat i premeditat que acaba d’explicar. En relació amb això, assenyala que\npodria tornar a parlar dels incompliments pel que fa a l’estació de la Sagrera, de la\ndesaparició de la capitalitat cultural, o de la gran disminució de diners aportats per\nal sistema de transport públic de Barcelona i l’àrea metropolitana, ja que l’impacte\nque tenen els pressupostos de l’Estat sobre la ciutadania de Barcelona és molt\nsuperior al dels pressupostos de la Generalitat de Catalunya.\nLa Sra. Recasens opina que els plantejaments del Sr. Trullén són agosarats, i\nmés tenint en compte que és economista. Li diu que ell sap què és un dèficit i no\ntenir diners a la caixa, i que també sap que el 2010, en l’època de l’anterior\nGovern de la Generalitat de Catalunya, es va deixar un dèficit de 7.607 milions\nd’euros, que eren 2.900 milions d’euros més del previst. Afirma que, per tant, el\nSr. Trullén coneix perfectament quina és la situació de la Generalitat de Catalunya\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ni la feina que du a terme l’actual equip econòmic, tècnic i polític de la Generalitat\nper controlar el dèficit, situar de nou les finances al seu punt d’equilibri i tornar a\nunes ràtios d’endeutament raonables. Assenyala que no parlarà dels milers de\nfactures per pagar que va deixar el Govern tripartit anterior, però que només en\nmatèria de sanitat van ser d’un import de 853,5 milions d’euros. D’altra banda, diu\nal Sr. Trullén que ja sap quines són les línies de negociació obertes amb el Govern\nd’Espanya, i quin paper hi tenen el PSOE i el PSC.\nDiu al Sr. Mulleras que ella també podria parlar de la reducció de la inversió de\nl’Estat espanyol a Catalunya i la ciutat de Barcelona, però que li sembla que no cal\nfer-ho perquè ja n’han parlat a bastament. Assenyala que, tot i així, li agrada que\nel portaveu del Grup del PP reivindiqui el pes de la ciutat de Barcelona, el paper\nque té com a motor econòmic i capital del país, i la potencialitat de Catalunya\nrespecte al PIB d’Espanya. En aquest sentit, manifesta que espera que tot això\ntambé ho traslladi al Parlament de Catalunya i al Govern d’Espanya, igual que\nespera que el Sr. Trullén ho parli amb els seus companys del PSC i del PSOE, a\nl’hora de negociar millores en el sistema de finançament i en la inversió. D’altra\nbanda, remarca que ha precisat que el 68% d’inversió del projecte de pressupostos\nde la Generalitat requeia en l’àmbit metropolità, i no pas en la ciutat de Barcelona.\nRespecte a la xifra precisa d’inversió per a la ciutat, reitera que, dels 1.072\nmilions, s’hi invertiran 200,6 milions.\nDiu al Sr. Mestre que el que farà el Govern de la ciutat serà treballar i negociar\nper intentar augmentar aquesta inversió i millorar les transferències, i pregunta als\ngrups del PSC, d’ICV-EUiA i del PP si els donaran suport al Parlament de Catalunya\nen aquesta negociació i els ajudaran a demanar les inversions que fan falta. Afirma\nque el Govern municipal i l’alcalde demanaran les millores que necessita la ciutat i\nintentaran fer entendre que Barcelona actua de motor de país, sense oblidar la\ndifícil situació que té la Generalitat de Catalunya en aquests moments. Explica que\nespera que entre tots podran aconseguir-ho, i que els representants del Grup del\nPP també els ajudaran a millorar les relacions amb l’Estat espanyol per aconseguir\nel finançament que els pertoca per llei, atesa la disposició de l’Estatut que obliga a\nuna inversió determinada i les previsions de la Carta Municipal. En aquest sentit,\nmanifesta que celebra les «posicions abrandades» dels grups perquè entén que\nacabaran revertint en una millora de la ciutat i del país.\nFinalment, explica que no té cap inconvenient a portar aquest debat al Consell\nPlenari, però que proposa esperar a tenir els pressupostos aprovats. Assenyala que\nen aquests moments encara falta tota la tramitació del pressupost al Parlament de\nCatalunya i que, per tant, seria més rigorós parlar sobre xifres certes.\nEl Sr. Trullén manifesta que se sumen a la proposició que ha defensat el Sr.\nMulleras i a la proposta in voce que ha fet el portaveu del Grup d’UpB d’estendre\naquest debat. A més, opina que haurien de precisar la definició de l’àmbit\nmetropolità del qual estan parlant, perquè no és el mateix parlar de la regió\nmetropolitana que de l’àrea metropolitana o del municipi de Barcelona.\nD’altra banda, afirma que l’argument recurrent que l’endeutament generat en\nl’etapa dels governs del tripartit ha estat explosiu i que, a més, està desconnectat\nde les inversions, és incorrecte. Destaca que aquest endeutament té a veure amb\nla gran inversió realitzada en aquell període, que se situa en termes nominals en\nuna mitjana d’uns 4.400 milions d’euros. Remarca que, per tant, no és el mateix\nincrementar l’endeutament sobre la base d’un augment de la inversió que sobre la\nbase d’un augment de la resta de la despesa pública. En aquest sentit, afirma que\nen els tres últims anys s’ha generat el mateix volum d’endeutament que en els set\nanys anteriors perquè l’augment d’endeutament no va acompanyat d’un augment\nparal·lel de les despeses d’inversió.\nManifesta que li hauria agradat que la Sra. Recasens hagués contestat alguna de\nles qüestions que ha plantejat. Assenyala que ara només se centrarà en la\nretallada de 20 milions d’euros en les aportacions corrents que fa la Generalitat a\nl’Hospital del Mar, i pregunta com pensa abordar aquest problema el Govern\nmunicipal.\nEl Sr. Mulleras opina que és de justícia precisar que el Sr. Trullén no és\neconomista, sinó doctor en Economia.\n\n221\n\n\f222\n\nGASETA MUNICIPAL DE BARCELONA\n\nNÚM. 1\n\nExplica que ell reivindica el paper de Barcelona perquè l’alcalde no ho fa. En\naquest sentit, opina que el Sr. Trias ha de ser l’alcalde de Barcelona i no pas\nl’alcalde de CiU, l’alcalde de la Generalitat, o el delegat del Govern. Reitera que\nBarcelona genera el 30% del PIB i rep només el 18% d’inversions i que, durant el\nmandat del Sr. Artur Mas, ha disminuït un 63% la inversió a Barcelona. Pel que fa\na això, assenyala que els que ara parlen d’externalitats positives i d’inversions fora\ndel territori no ho fan quan calculen les balances fiscals o quan analitzen els\npressupostos d’altres administracions. Afirma que, per tant, ell posa de manifest\nles contradiccions del Govern que aprovarà aquests pressupostos.\nDestaca que l’Estat paga el 100% del que pressuposta a Barcelona, mentre que\naquest any la Generalitat només n’ha pagat el 7%. Assenyala que és cert que\nencara no ha acabat l’any, però que, de tota manera, l’any passat la Generalitat va\npagar el 10% del pressupostat, d’acord amb l’informe de l’interventor. Explica que\nmanté la proposició tal com l’ha presentat, atès que les transaccions s’haurien\nd’haver ofert abans de les votacions i atès que no s’ha fet un veritable informe\nsobre l’impacte dels pressupostos de la Generalitat a la ciutat de Barcelona. En\naquest sentit, reitera que volen un informe amb dades concretes i concises de la\nciutat, i no pas de la comarca o de l’àrea metropolitana.\nAfirma que, més enllà dels percentatges i dels incompliments, hi ha realitats que\nsón evidents, com ara que els pressupostos no preveuen els habitatges del Polvorí,\ndel carrer Sigüenza o de les casernes de Sant Andreu, les inversions de la línia 9\ndel metro, els deu intercanviadors i estacions sense adaptar del metro, els centres\nd’atenció primària que s’han esmentat abans, les residències de gent gran, per a\ndiscapacitats o per a infants, la caserna de Quatre Camins, les inversions en\ncultura o els equipaments educatius que es demanen en moltes comissions de\nl’Ajuntament.\nDemana que Barcelona sigui tractada com la capital de Catalunya i amb el\nrespecte que li correspon, no només per la seva aportació a la riquesa econòmica\nde Catalunya, sinó també pel respecte que mereixen els barcelonins, que al seu\nparer són massa sovint oblidats per la Generalitat de Catalunya.\nEl Sr. Mestre opina que la proposta que ha fet el Sr. Portabella els donaria una\nfotografia molt més precisa de la situació i dels problemes que generen a la ciutat\nels pressupostos tant de la Generalitat com de l’Estat.\nDemana a la Sra. Recasens que deixi de referir-se al govern tripartit. Explica\nque, segons un gràfic del Departament d’Economia de la Generalitat de Catalunya\nsobre l’evolució del deute de la Generalitat, el 2003, després de 23 anys de\npresidència del president Pujol, el deute era d’11.000 milions; el 2010, quan el\nGovern tripartit va deixar de governar perquè va perdre les eleccions, el deute era\nde 31.000 milions, que representa 20.000 milions més en set anys i mig; i el\nprimer trimestre del 2013, el deute era de 50.405 milions, que suposa 19.000\nmilions més en tres anys. Subratlla que en tres anys s’ha incrementat el deute en\nla mateixa quantitat que es va incrementar el deute en set anys i mig del Govern\nd’esquerres, en què hi va haver molta inversió. A més, remarca que aquest\naugment del deute ha anat acompanyat de retallades d’una gran magnitud que\nafecten tant els salaris dels treballadors de la Generalitat com els serveis públics\nbàsics.\nAfirma que l’Ajuntament i l’alcalde han de defensar les necessitats de les\npersones i dels barris de Barcelona. Explica que per això el seu grup ha fet una\nrelació de 28 inversions que no apareixen en el projecte de pressupostos de la\nGeneralitat per a l’any 2014. Assenyala que el Sr. Portabella ha fet una referència\na l’aeroport del Prat que és certa, però que ells estan parlant d’inversions en\nequipaments de proximitat que només poden estar als barris de Barcelona.\nManifesta que volen saber què pensa fer el Govern municipal sobre aquestes 28\ninversions que havien estat programades i que la ciutat necessita.\nRespecte a la pregunta que ha fet la Sra. Recasens als grups, opina que la\npregunta és si el Govern de la ciutat vol ser ajudat, ja que això significa ser\nexigents, clars, contundents i ferms davant del Govern de la Generalitat de\nCatalunya, cosa que al seu parer no ha succeït fins ara. Afirma que l’alcalde els\ntindrà al seu costat si actua amb exigència i fermesa i no «de cara a la galeria»,\ncom opina que ha fet durant els dos darrers anys.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Portabella precisa que, en la seva intervenció, només ha utilitzat dades\ndels 36 municipis de l’àrea metropolitana, tot i que després hagi parlat de les\ncomarques de la regió metropolitana.\nD’altra banda, explica que no li ha quedat clara la posició del Grup del PP sobre\nla seva esmena in voce, que remarca que és perfectament legal ja que totes les\nformacions polítiques hi estan d’acord i el Grup del PP és l’únic que la rebutja.\nLa Sra. Recasens manifesta que no tenen cap problema per fer l’informe que\nsol·licita la proposició del Grup del PP, tal com el van fer l’any passat, però que\nl’únic que demanen és fer-lo quan els pressupostos estiguin aprovats.\nDiu al Sr. Mestre que, efectivament, el 2010 el deute de la Generalitat va arribar\nals 31.740 milions d’euros, que destaca que equival al 16,2% del PIB català i al\n27,6% del deute acumulat de les 17 comunitats autònomes. A més, es refereix a\nles factures que el Govern tripartit va deixar pendents de pagament i a les\ninversions compromeses sense pressupost, com ara la del DHUB, que no figurava\nen un conveni, no estava calendaritzada i no estava reconeguda\npressupostàriament.\nOpina que només pel fet d’haver sentit dir el Sr. Mulleras que Barcelona és la\ncapital de Catalunya i que exigeix que la respectin com a tal ja val la pena haver\nfet el debat. En aquest sentit, remarca que l’economia catalana representa el\n18,7% del PIB de l’Estat espanyol i, en canvi, la inversió de l’Estat a Catalunya és\nnomés del 9,6% del PIB, que és la meitat del que li pertocaria. Manifesta que li\nsembla molt bé que tots reconeguin la capitalitat i la fortalesa de Barcelona i que la\nciutat és motor econòmic i punta de llança de sortida de la crisi del país, però que\ncal que tots siguin capaços de defensar això des de les seves responsabilitats i des\ndels seus grups parlamentaris, amb posicions coherents a les diferents\nadministracions.\nEs dóna per tractada.\nDel Grup Municipal PP:\n3. Que comparegui el responsable del Govern municipal per explicar l'estratègia\nactual i futura de l'Ajuntament de Barcelona respecte les polítiques de capital risc,\ntenint en compte quin serà el cost de la liquidació de Catalana d'Iniciatives CR, SA\nanunciada per al 2013, i com s'articularà la participació de l'Ajuntament de\nBarcelona a les societats Barcelona Emprèn SCR, SA i Nauta Tech Investment III\nSCR.\nLa Sra. Recasens explica que el Govern creu que facilitar l’execució de projectes\nempresarials ha de ser una prioritat absoluta i que una de les eines per fer-ho\npossible són les polítiques de capital risc. Assenyala que, tanmateix, el Govern que\nadministra diner públic ha de veure i analitzar les inversions en capital risc d’una\nmanera diferent de com ho faria un inversor privat, en el sentit que es poden fer\napostes de risc i gestionar riscos que neixin de grans oportunitats, però tenir clar\ntambé que fer polítiques de capital risc amb capital públic ha de tenir uns límits.\nManifesta que, en primer lloc, creuen que és important definir quin són els\nsectors i les empreses en què cal invertir i que cal potenciar. Explica que, en\naquests moments, el diner públic esdevé el detector d’aquells sectors i d’aquelles\nprincipals condicions estratègiques per aspirar a trobar diner privat que pugui\namplificar aquests fons i la possibilitat d’injecció en l’economia de mercat. Afirma\nque, per tant, necessiten instruments de capital risc per facilitar la viabilitat i l’èxit\nde projectes empresarials, i trobar escenaris d’inversió ben definits. Assenyala que,\nno obstant això, el paper de l’Ajuntament de Barcelona és treballar per crear un\nclima propici per desenvolupar diferents iniciatives a la ciutat, més que no pas la\nparticipació directa en aquestes iniciatives.\nExplica que, en el viatge recent que van fer a Tel Aviv, van poder veure que el\ngovern d’Israel injecta una gran suma de capital en cadascun dels projectes\nd’emprenedoria, en concret 500.000 dòlars, alhora que l’Ajuntament de Tel Aviv\ncrea l’entorn de ciutat propici perquè aquestes start-ups s’implantin a la ciutat.\nRemarca que, per tant, no és l’Ajuntament sinó l’Estat el que injecta capital als\nprojectes d’emprenedoria, que es multiplica amb fons privats. En aquest sentit,\n\n223\n\n\f224\n\nGASETA MUNICIPAL DE BARCELONA\n\nNÚM. 1\n\nopina que valdria la pena que un dia parlessin amb calma de les experiències que\nhan vist a Israel i de les converses que han mantingut amb diferents agents.\nDestaca el programa estatal Technological Incubator Programme, que compta amb\n24 incubadores arreu del territori amb més de 180 empreses instal·lades, que\nestan incubades durant dos anys i reben un capital de 500.000 a 800.000 dòlars.\nRespecte a Catalana d’Iniciatives, Barcelona Emprèn i Nauta, explica que és\nevident que en els darrers anys l’activitat de capital risc s’ha vist afectada per la\ncrisi, de manera que les inversions del sector el 2012 representaven el 60% del\nque havien estat el 2007. Afirma que s’ha produït un retrocés a Espanya i a\nCatalunya dels mecanismes de capital risc, i que en el conjunt del capital risc\nprivat hi ha hagut pèrdues superiors al 50%. En aquest sentit, assenyala que\nCatalana d’Iniciatives no ha restat aliena a aquest context de crisi global. Explica\nque, per això, des de l’any 2010 Catalana d’Iniciatives no ha realitzat cap nova\ninversió i actualment es troba en un període de desinversió, com a període final\nd’una companyia que ha liderat des dels seus inicis projectes de valor afegit.\nManifesta que, atesa les dificultats actuals que travessa, el Consell d’Administració\nde l’empresa, reunit el passat 4 de novembre, va sotmetre a la junta d’accionistes\nla proposta de convocar en el termini d’un mes el tancament ordenat de la\nsocietat. Precisa que aquest procés no serà immediat, sinó que es preveu que pot\ndurar de dos a tres anys, a fi de gestionar adequadament les diferents\nparticipacions de la societat i les seves diferents desinversions. Explica que s’ha\nconvocat una nova junta d’accionistes per al proper 5 de desembre i que, si\ns’aprova el tancament ordenat, el Consell d’Administració quedarà cessat de les\nseves funcions i es nomenaran dos administradors liquidadors que gestionaran el\nperíode de dissolució. Remarca que, tanmateix, Catalana d’Iniciatives no està en\nuna situació d’insolvència o de concurs, ja que en un procés de concurs és un jutge\nqui nomena els administradors concursals, mentre que en aquest cas serà la\nmateixa societat qui els nomenarà.\nAssenyala que no cal estendre’s sobre com la situació de Spanair va repercutir al\nseu moment en Catalana d’Iniciatives, atès que hi ha hagut comissions\nextraordinàries sobre Spanair en què ja se n’ha pogut parlar a bastament. En\naquest sentit, opina que el Grup del PP ha trobat en aquesta compareixença\nl’oportunitat de no deixar passar una comissió sense parlar de Spanair. Recorda\nque la participació de Catalana d’Iniciatives a Spanair es va vehicular mitjançant\nuna inversió de 12 milions d’euros a través d’IEASA, i afirma que, per tant,\naquesta inversió es troba totalment provisionada en els comptes de la societat.\nQuant a Barcelona Emprèn, explica que actualment l’Ajuntament té una\nparticipació en el seu capital social del 26,04% i que, per acord de la junta general\nd’accionistes, es va establir un període d’inversions fins a l’exercici 2011,\nprorrogable fins al 2012, a partir del qual hi ha un període de desinversió que ha\nd’acabar l’any 2017. Afirma que, dins d’aquesta política de desinversions aprovada\nel maig de 2013, ateses les provisions de la companyia i la seva posició de caixa,\nes va acordar una reducció de capital de 300.000 euros mitjançant la reducció del\nnominal de les accions i el retorn als accionistes en funció de la seva participació.\nAssenyala que això va suposar un ingrés de 78.000 euros per a l’Ajuntament de\nBarcelona.\nPel que fa a Nauta III, manifesta que el compromís de l’Ajuntament de\nBarcelona es va limitar als 5 milions d’euros que va invertir en aquest fons, la qual\ncosa representa tenir el 4,77% de les aportacions compromeses. Afirma que ja han\ndesemborsat el 67% de l’import compromès, que correspon a 3.375.000 euros, i\nque el contracte d’accionistes preveu un període màxim per a inversions fins al\nsetembre del 2014, a partir del qual s’iniciarà el període de desinversió, que ha de\ndurar fins al 2019. Explica que el compromís de Nauta envers la ciutat i\nl’Ajuntament va consistir a invertir 7,5 milions d’euros en empreses amb base a\nBarcelona. Destaca que aquest compromís s’ha complert amb escreix, ja que\nactualment Nauta III té en cartera sis companyies amb seu central a Barcelona:\nSocial Point, Groupalia, Yuilop, Abiquo, GetApp i Marfil Solutions. Afirma que\naquestes companyies representen 350 llocs de treball a la ciutat, que el total\ninvertit per Nauta en aquestes companyies és de 24,2 milions d’euros i que,\nalhora, aquestes companyies han atret inversió internacional a la ciutat per valor\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde 35,1 milions d’euros. D’altra banda, remarca que l’oficina principal gestora de\nNauta és a la ciutat de Barcelona, ja que aquest també va ser un dels\ncompromisos assumits per la societat.\nRecorda que Nauta té un acord amb Barcelona Activa pel qual té llogats cinc\nmòduls de l’edifici d’Almogàvers Business Factory, la incubadora que té\nl’Ajuntament en partenariat publicoprivat. A més, assenyala que l’estiu del 2012 es\nva firmar un acord entre Barcelona Activa, ESADE Alumni i Nauta per crear un\nprograma d’acceleració d’empreses. Explica que ESADE Alumni va promoure la\nconvocatòria d’empreses, a la qual se’n van presentar gairebé 40, i que s’han\nseleccionat cinc projectes amb un alt potencial de creixement per entrar en el\nprograma d’acceleració. Afirma que el programa inclou oficines gratuïtes a\nl’Almogàvers Business Factory, que les aporta Nauta, mentoring d’ESADE Alumni, i\naccés a serveis i cursos que imparteix Barcelona Activa, així com formació i\nseguiment per perfeccionar el model de negoci i accelerar projectes. Opina que\naquest és un exemple del paper que ha de tenir l’Ajuntament, que és crear l’entorn\nnecessari per atraure venture capital i el capital necessari per a les start-ups i els\nprojectes d’emprenedoria.\nEl Sr. Mulleras afirma que la tinenta d’alcalde no ha explicat quina és l’estratègia\nactual i futura de l’Ajuntament de Barcelona respecte a les polítiques de capital\nrisc, i quin serà el cost de la liquidació de Catalana d’Iniciatives, tal com demana la\ncompareixença. Assenyala que ja saben per la premsa que Catalana d’Iniciatives\nes liquida, però que desconeixen el cost que tindrà aquesta liquidació. Recorda que\nel 6 de novembre es va publicar a La Vanguardia la dissolució de Catalana\nd’Iniciatives i que, segons deia el mateix diari, la societat es dissolia per dues\nraons fonamentals: perquè havia quedat tocada de mort per l’operació de Spanair,\nen la qual va perdre 19 milions d’euros, i perquè arrossegava una situació molt\ndolenta a causa d’un model empresarial obsolet.\nExplica que el seu grup ha estat molt crític amb les polítiques de capital risc de\nl’Ajuntament, tant les que duia a terme el Govern anterior com les que es fan ara,\nque al seu parer no són més que la continuació del pitjor que feia el Govern\ntripartit. En aquest sentit, opina que el capital risc s’ha gestionat molt malament a\ntravés dels instruments que ha tingut l’Ajuntament: Catalana d’Iniciatives,\nBarcelona Emprèn i Nauta III. Recorda que el seu grup ha denunciat les pèrdues\ndesmesurades d’aquests instruments, que fins al 2012 havien acumulat pèrdues de\n48,6 milions d’euros. Afirma que aquestes pèrdues no es deuen només a la crisi,\nsinó també a inversions fetes sovint amb criteris polítics més que no pas\neconòmics i a negocis obsolets i sense cap tipus de benefici per a la ciutat. Pel que\nfa a això, remarca que, a més dels 200 milions d’euros públics que es van perdre\namb l’operació de Spanair, totes les inversions de Catalana d’Iniciatives del 2012\nestaven radicades fora de Barcelona. Assenyala que, per exemple, s’havia invertit\nen e-Diagnostics, una empresa de revistes especialitzades a Madrid; en una planta\nde biodièsel a Badajoz; en una empresa de doblatge de pel·lícules a Madrid; en la\ncadena de botigues de moda Cadena Q, a Madrid; o en altres inversions a Premià\nde Mar, Òdena, Castelló, Cerdanyola, Cornellà o Lleida. Afirma que, per tant, amb\nels recursos de tots els barcelonins s’estaven fent inversions fora de Barcelona i, a\nmés, inversions que qualifica de molt dolentes. A més, explica que sobta que es\nfessin aquestes inversions quan, per exemple, els dos executius que dirigien\naquesta empresa cobraven entre els dos 300.000 a l’any.\nManifesta que creuen que s’han de donar explicacions públiques sobre tot això\nperquè s’han posat molts diners públics en aquestes empreses. Reitera que volen\nsaber el cost de la liquidació de Catalana d’Iniciatives i quines polítiques de capital\nrisc farà l’Ajuntament de Barcelona d’ara endavant. Explica que el seu grup creu\nque les politiques de capital risc són bones per a la ciutat i poden ser molt\nimportants per a la reactivació econòmica, però que volen que es facin bé, amb\nuna model de ciutat i que es canalitzin a través de Barcelona Activa, que opinen\nque és l’instrument que ha d’utilitzar l’Ajuntament per dur a terme aquest tipus de\npolítiques.\nLa Sra. Sánchez manifesta que, per al seu grup, Catalana d’Iniciatives ha estat\nun bon exemple dels resultats que la col·laboració publicoprivada pot oferir a la\nrecerca del desenvolupament econòmic i empresarial. Destaca que l’èxit dels 30\n\n225\n\n\f226\n\nGASETA MUNICIPAL DE BARCELONA\n\nNÚM. 1\n\nanys de Catalana d’Iniciatives es concreta en fets com la participació en més de\n130 empreses de diversos sectors, amb una inversió directa de 172 milions i una\ninversió indirecta superior als 700 milions d’euros. Opina que Catalana d’Iniciatives\nha estat colpejada per la crisi econòmica i la falta d’iniciativa inversora per part de\nles administracions públiques i de les empreses privades, cosa que ha portat al\nprocés actual de liquidació.\nAfirma que per això és molt important que el Govern expliqui de manera clara\nquina política vol dur a terme pel que fa al suport del capital risc, que destaca que\nés un àmbit prioritari per fomentar l’emprenedoria a la ciutat en l’actual context de\ncrisi econòmica i de forta restricció de crèdit que viuen les empreses. En aquest\nsentit, opina que aquesta política esdevé crucial a l’hora de promoure la\ncanalització del crèdit cap a les iniciatives empresarials més innovadores.\nEl Sr. Mestre agraeix la petició de compareixença que ha fet el Grup del PP, així\ncom les explicacions que ha donat la Sra. Recasens. Explica que el seu grup no\nintervindrà sobre aquest punt, atès que l’ordre del dia de la sessió d’avui és molt\ndens i aquest tema, tot i que important, no és urgent i es pot tractar en una altra\nsessió de la Comissió amb més calma.\nEl Sr. Portabella opina que seria exagerat dir que Catalana d’Iniciatives ha tingut\nun recorregut brillant, però que, tanmateix, ha fet la seva funció durant un període\nde temps i ha aportat valor afegit a la ciutat de Barcelona. D’altra banda, explica\nque el seu grup també creu que cal acabar de definir el perfil del Govern municipal\nen l’emprenedoria i en la captació de capital llavor i totes les diferents modalitats,\nja que actualment és incert.\nManifesta que els sorprèn que el fons de Nauta III tingui un 60% de capital\ninstitucional, atès que això es contradiu amb l’explicació de la Sra. Recasens\nrespecte al fet que el paper de l’Administració és el de generar entorns positius per\natraure capitals estrangers. Explica que també consideren que la inversió de\nl’Ajuntament s’ha fet en un moment equivocat, ja que pagarà dos punts més\nd’Euribor pel moment en què ha entrat en aquesta societat. En aquest sentit,\nmanifesta que els agradaria que s’expliqués per què ha passat això. D’altra banda,\nopina que el lligam geogràfic de les inversions de Nauta III amb Barcelona és\nfeble. Assenyala que les aportacions municipals es multipliquen per 1,5 en noves\ninversions per a les empreses situades a Barcelona i la seva àrea d’influència, cosa\nque es tradueix només en 7,5 milions d’euros invertits en empreses, atès que\nl’Ajuntament hi ha aportat 5 milions d’euros. Recorda que la tinenta d’alcalde ha\ncomentat que les inversions han sobrepassat amb escreix aquests 7,5 milions, per\nla qual cosa creu que el Govern municipal hauria d’elevar aquest multiplicador de\nla inversió municipal. En aquest sentit, opina que en comptes d’un multiplicador\nd’1,5 es podria introduir un multiplicador de 2,5, ja que aquests tipus de fons\ntenen dificultats per captar capital i, per tant, això permet negociar les condicions\nde manera que siguin més avantatjoses per a l’Ajuntament.\nExplica que l’altre aspecte que relacionen amb la feblesa de les inversions de\nNauta III a Barcelona és que si les companyies marxen de Barcelona, això no\nafecta el còmput de la multiplicació d’1,5 sobre la inversió municipal. Opina que\naixò ha passat sovint i que s’hauria de corregir exigint que hi hagués una seu física\na l’àrea metropolitana.\nLa Sra. Recasens diu al Sr. Portabella que, pel que fa a Nauta III, el seu grup es\nva trobar amb uns compromisos signats en arribar al Govern, d’acord amb els\nquals el Govern anterior havia decidit invertir 5 milions al fons de Nauta sobre un\ntotal de 105 milions d’euros. Afirma que, per tant, ells es van limitar a executar els\nacords que s’havien produït. Assenyala que els retorns, la generació de llocs de\ntreball i les empreses atretes a la ciutat gràcies al fons de Nauta III són històries\nd’èxit, però que han tingut altres peticions d’invertir diners en el fons i no les han\ntirat endavant perquè aquest no és el model que volen impulsar en aquests\nmoments. En aquest sentit, explica que hi ha recorregut per fer polítiques de\ncapital risc més contundents a la ciutat, però que hi ha d’haver instruments i\nmodels diferents als que s’estaven seguint des de Catalana d’Iniciatives. Opina que\naquest model ha quedat obsolet i que cal apostar per instruments amb una durada\nlimitada, amb gestors especialitzats i en sectors estratègics molt concrets.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDiu al Sr. Mulleras que en aquests moments no pot informar-lo dels costos de la\nliquidació de Catalana d’Iniciatives perquè està en procés de dissolució i això no es\npodrà saber fins que no es produeixin les desinversions finals. Afirma que el que sí\npot dir és que la inversió d’aquesta societat en Spanair està provisionada. A més,\nexplica que, sota la seva presidència, s’ha procedit a una reducció de costos molt\nimportant de Catalana d’Iniciatives, començant per l’estructura de recursos\nhumans, que estava sobredimensionada. Opina que tots han de ser coresponsables\nd’una sèrie d’inversions que després s’ha vist que no eren les més adients i que\ns’estaven produint en empreses que després han estat en processos de litigi o de\nliquidació. Conclou que, en l’etapa que a ella li ha tocat presidir la companyia, ha\npogut aprofundir en algunes de les inversions que s’havien produït i prendre\ndecisions en la línia de dissoldre la companyia i fer un tancament ordenat.\nEs dóna per tractada.\nDel Grup Municipal ICV-EUiA:\n4. Que comparegui el responsable del Govern municipal per donar compte de les\niniciatives impulsades per l'Ajuntament de Barcelona de suport i impuls de\nl'economia verda a la ciutat i a l'AMB.\nLa Sra. Sanz recorda que, el novembre del 2011, el seu grup va presentar una\nproposició que demanava al Govern municipal el desenvolupament d’un pla que\nfomentés l’economia verda. Explica que un any després van fer el seguiment\nd’aquesta proposició i el Govern els va informar que havia impulsat un seguit de\nprojectes, bàsicament al voltant de la mobilitat i del cotxe elèctric, i que tenia\ninterès a convidar els diferents grups municipals a treballar en una comissió sobre\naquest futur pla. Pel que fa a això, remarca que encara esperen aquesta invitació.\nManifesta que, posteriorment, van plantejar una proposició que anava en la línia\nde conèixer l’inventari amb relació a l’economia verda que hi havia a la ciutat i\nl’àrea metropolitana, ja que creien que aquest era el primer pas que s’havia de fer\nper desenvolupar un pla d’economia verda. Afirma que no han tingut coneixement\nque s’hagi fet res més respecte a tot això i que, per aquest motiu, volen saber què\nestà fent el Govern municipal en aquest sentit.\nLa Sra. Recasens explica que li agradaria donar tota la informació que es\ndemana amb detall, però que pateix per l’hora que és. En relació amb això, opina\nque les compareixences haurien de servir per a temes urgents i sobrevinguts, i\napel·la a fer una reflexió en el marc de la Junta de Portaveus sobre les\ncompareixences i la dinàmica de les comissions, que al final acaben a altes hores\nde la nit.\nLa Sra. Sanz manifesta que, si la Sra. Recasens apel·la als grups municipals\nperquè repensin les compareixences, ella insta el Govern municipal a informar-los\nsobre el desenvolupament dels compromisos adoptats arran de les propostes dels\ngrups, per tal d’evitar que hagin de presentar aquestes compareixences. Manifesta\nque, atès que avui van justos de temps, proposa que la tinenta d’alcalde es\ncomprometi a reunir els grups municipals en breu per donar-los la informació que\nté respecte a les dues proposicions sobre economia verda que el seu grup ha\npresentat.\nLa Sra. Recasens agraeix la proposta i manifesta que es compromet a mantenir\nuna reunió de treball amb els grups respecte a les dues proposicions esmentades.\nEs dóna per tractada.\nIII) Propostes a dictaminar\na) Ratificacions\nb) Propostes d'acord\n5. Resoldre les al·legacions presentades al Pressupost General de l’Ajuntament\nde Barcelona per a l’any 2014 durant el termini d’informació pública, d’acord amb\nl’informe que consta a l’expedient; aprovar definitivament el Pressupost General de\n\n227\n\n\f228\n\nGASETA MUNICIPAL DE BARCELONA\n\nNÚM. 1\n\nl’Ajuntament de Barcelona per a l’any 2014, integrat pel pressupost de la mateixa\nentitat, els pressupostos dels organismes autònoms locals, i els estats de\nprevisions d’ingressos i despeses de les entitats públiques empresarials i de les\nsocietats mercantils; aprovar definitivament les bases d’execució i la plantilla de\npersonal per a l’exercici 2014; aprovar definitivament el Pressupost Consolidat de\nl’Ajuntament de Barcelona per a l’any 2014 d’acord amb la Llei General\nd’Estabilitat Pressupostària; vincular l’aprovació del Pressupost 2014 a la qüestió\nde confiança plantejada per l’Alcalde, a l’empara i als efectes previstos a l’article\n197 bis de la Llei Orgànica 5/1985, de 19 de juny, de Règim Electoral General; i\nsotmetre, en conseqüència, l’adopció de la present proposta d’acord i de la qüestió\nde confiança que incorpora al sistema nominal de votació mitjançant crida pública.\nLa Sra. Recasens recorda que aquesta proposta és per dictaminar i que, per\ntant, l’aprovació definitiva es portarà al Consell Plenari. Explica que el Govern\nmunicipal va oferir als grups municipals de l’oposició espais de negociació i de\ndiàleg per tirar endavant aquest projecte de pressupost, atesa la situació de\nminoria en què es troba, i que vol tornar a apel·lar al diàleg i al consens, no només\nper a aquest projecte, sinó per al conjunt de polítiques públiques i instruments que\npugui impulsar l’Ajuntament.\nAssenyala que ja hi ha hagut ocasió d’explicar el projecte de pressupost als\ngrups municipals tant en públic com en privat, i a la ciutadania en la sessió de\nl’Audiència Pública, en el Consell Ciutadà i en el Consell Econòmic i Social de\nBarcelona. Afirma que, per tant, aquests pressupostos han estat a bastament\ndebatuts, explicats i participats.\nExplica que, malgrat que el pressupost va ser rebutjat inicialment, el Govern ha\nprosseguit el procés participatiu que és necessari per poder continuar la tramitació\ndel projecte. Manifesta que per això el van sotmetre a consideració i a debat en els\nconsells de districte, en el Consell de Ciutat, en el Consell Econòmic i Social i en\nl’Audiència Pública. Destaca que ella ha estat testimoni que, en els debats que\ns’han fet en aquests òrgans, la ciutadania ha reconegut i ha agraït la\ntransparència, el rigor i la fortalesa de l’Ajuntament de Barcelona per afrontar els\nreptes que té plantejats la ciutat. Explica que això s’ha fet amb dictàmens que són\npositius i constructius i que refermen les tres principals prioritats del projecte de\npressupost: la reactivació econòmica, l’atenció a les persones i la regeneració\nurbana.\nAfirma que, per afrontar els reptes que té la ciutat, han ofert un pressupost\nexpansiu que representa un creixement de l’11,1%, amb 2.574 milions d’euros, i\nque preveu escometre unes inversions de 426,3 milions d’euros. Recorda que\naquestes inversions s’eleven a 527 milions si es té en compte l’operació de\nconcessió d’alguns dels aparcaments de BAMSA, amb la qual el Govern vol obtenir\nliquiditat per a polítiques més contundents d’habitatge.\nAssenyala que una de les al·legacions que han presentat alguns grups\nmunicipals de l’oposició ha estat la inclusió d’aquesta operació en el pressupost\nquan encara no estava finalitzada. Pel que fa a això, opina que en les respostes\nque han ofert als grups sobre l’operació s’ha explicitat bastament l’argument per\nincloure aquesta operació en el pressupost. Explica que, d’una banda, ho han fet\nper un criteri de transparència i de coherència, atès que consideraven que una\noperació que ja ha superat un primer tràmit d’aprovació inicial pel Consell Plenari i\nque ascendeix a 100 milions d’euros havia de reflectir-se en els pressupostos.\nAssenyala que, d’altra banda, aquest ingrés figura en un capítol específic del\npressupost, el d’actius financers, i que en les disposicions addicionals de les bases\ndel pressupost s’especifica que aquesta despesa no serà executada en cas que\nl’ingrés no es faci realment efectiu.\nDestaca que els principis que han volgut mantenir en el projecte de pressupost\nhan estat el rigor pressupostari, la transparència i l’harmonització dels comptes\namb el Sistema Europeu de Comptes i amb les mesures de fortalesa i liquiditat,\ncom ara el compromís de pagar els proveïdors a 30 dies. Explica que això permet\npresentar uns pressupostos en què la meitat de la despesa corrent es destina a\npolítiques socials i a garantir el manteniment, la seguretat i la millora de la qualitat\nurbana. A més, remarca que això es fa sense fer dèficit i augmentar el deute, amb\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nuna alta capacitat d’inversió amb recursos propis, sense apujar impostos i\nmantenint la mesura de pagament als proveïdors a 30 dies.\nReitera la voluntat i la convicció de l’equip de govern pel que fa a la necessitat\nd’arribar a acords i establir bases de col·laboració per donar resposta a les\nnecessitats que té la ciutat. En aquest sentit, opina que hi ha propostes que poden\ntrobar el consens dels grups municipals de l’oposició, com ara l’increment del 4%\nde les hores d’assistència del servei d’atenció domiciliària, o l’augment de les\ntransferències a Barcelona Activa, ja que les aportacions municipals han passat de\n16 milions el 2010 a 23,6 milions en el projecte de pressupost del 2014.\nEl Sr. Trullén expressa el vot contrari del seu grup al dictamen de la proposta,\nque recorda que afecta la resolució de les al·legacions presentades al pressupost\ngeneral de l’Ajuntament, l’aprovació definitiva del pressupost i la vinculació de\nl’aprovació del pressupost a la qüestió de confiança plantejada per l’alcalde.\nAfirma que el seu grup es reserva l’explicació detallada de les raons de la seva\nposició per al debat del Consell Plenari, però que no es pot estar de subratllar dues\ncoses que opina que són reveladores del moment polític que viu l’Ajuntament i del\ncapteniment del Govern, la tinenta d’alcalde i el mateix alcalde. En primer lloc,\ndestaca que, de les 75 al·legacions presentades pels quatre grups polítics, no se\nn’ha acceptat cap. Assenyala que 10 eren del seu grup, 60 del Grup del PP, 3 del\nGrup d’ICV-EUiA i 2 del Grup d’UpB. En segon lloc, subratlla que per primer cop a\nla història de l’Ajuntament es fa ús de la qüestió de confiança i es passa de\ngovernar en minoria a governar contra la majoria. Opina que tot això no és\nprecisament una demostració de bon tarannà negociador i política de mà estesa.\nEl Sr. Mulleras explica que el primer que els ha sorprès de la resposta al\ndocument de 60 al·legacions que van presentar és que a la primera pàgina es\ndesestimen les al·legacions per un aspecte formal. Assenyala que, curiosament, es\ntracta d’un document molt semblant al que van presentar fa dos anys, en què es\nvan estimar gairebé totes les al·legacions. En aquest sentit, opina que desestimar\ntotes les al·legacions d’un grup municipal no és la millor manera de construir ponts\nd’entesa i consensos. D’altra banda, demana una nota tècnica sobre la resolució de\nl’al·legació número 26 del seu grup, que es refereix al superàvit, abans que se\ncelebri la Junta de Portaveus. Precisa que volen que s’aclareixi com es recull\naquest superàvit en el pressupost 2014.\nExplica que el seu grup ha fet un esforç de concreció a l’hora de fer una esmena\na la totalitat dels pressupostos de l’Ajuntament i presentar un pressupost\nalternatiu. Afirma que el Govern municipal ha rebutjat de ple totes les seves\nal·legacions, però que Barcelona rebutja els pressupostos del Govern per majoria\ndel Consell Plenari. Pel que fa a això, opina que el gran problema del Govern de la\nciutat és que ha fet uns pressupostos contra la majoria. A més, remarca que el\nprojecte de pressupost també va en contra de la majoria dels districtes de\nBarcelona, perquè nou dels deu districtes l’han rebutjat. Assenyala que l’únic que\nno ho ha fet és el districte de Sarrià-Sant Gervasi, on el Grup de CiU hi té majoria\nabsoluta. En aquest sentit, afirma que es pot manar per decret, però que aquest\nno és el model de governança del seu grup per a una ciutat com Barcelona, ni\ntampoc creu que sigui el model de governança dels barcelonins.\nOpina que el Govern ha presentat uns pressupostos irreals i ficticis, amb una\nsuposada expansió basada en dues operacions que sumen un import de 130\nmilions d’euros i que no han estat aprovades ni tenen encara el consens polític\nnecessari per ser aprovades. Pel que fa a això, demana un informe d’Intervenció i\nde Secretaria sobre la inclusió d’aquestes partides en el pressupost. A més, afirma\nque aquests pressupostos consoliden la morositat de la Generalitat de Catalunya\namb l’Ajuntament de Barcelona en no incorporar mecanismes de garantia de\ncobrament del deute, i frenen les rebaixes fiscals introduïdes pel Grup del PP en\nl’Ajuntament de Barcelona. En relació amb això, demana que es presentin les\nordenances fiscals del 2014 per tal que s’hi puguin introduir totes les\nincorporacions necessàries, entre elles les 24 rebaixes fiscals que el Grup del PP va\npresentar en les seves al·legacions.\nManifesta que el seu grup creu que cal continuar aprimant l’Administració per\nracionalitzar la despesa i que s’han de consolidar les prioritats en les inversions.\nAssenyala que hi ha moltes inversions que es van pactar el 2013 i que, en canvi,\n\n229\n\n\f230\n\nGASETA MUNICIPAL DE BARCELONA\n\nNÚM. 1\n\nno figuren en el pressupost del 2014, com ara les de l’illa del Guinardó, el Mercat\ndel Bon Pastor o la reforma de l’avinguda Josep Tarradellas. Així mateix, explica\nque pensen que cal millorar les polítiques socials adreçades a les persones que\nmés pateixen els efectes de la crisi econòmica i les polítiques de reactivació\neconòmica.\nConclou que el que el seu grup ha plasmat en les seves al·legacions i el seu\npressupost alternatiu és una gestió més eficient i més eficaç dels diners públics, el\ncompliment de la Generalitat respecte als deutes financers que té amb\nl’Ajuntament de Barcelona, més ajudes socials per a les famílies, millor educació i\ncultura, més seguretat i mobilitat, més promoció econòmica, més inversió als\ndistrictes i més habitatge social, sense necessitat d’haver-lo de condicionar a una\noperació de venda d’aparcaments que no saben ni com ni quan es farà.\nEl Sr. Mestre afirma que ja ha quedat clar que el Govern vol vincular l’aprovació\ndels pressupostos a una qüestió de confiança. Explica que ells tenen el\nconvenciment que el Govern de CiU i l’alcalde van prendre aquesta decisió fa\nmoltes setmanes, o potser fins i tot fa alguns mesos. En aquest sentit, opina que\nara estan en la darrera escena de la teatralització que ha fet el Govern del debat\npressupostari, el desenllaç final de la qual tindrà lloc en el proper Consell Plenari\namb la qüestió de confiança, i que el Govern municipal vol fer responsables els\ngrups de l’oposició de la seva incapacitat per construir acords majoritaris i una\nmajoria de govern. Afirma que, tanmateix, la responsabilitat de construir majories\nés del Govern, i recorda que en el mandat anterior tots els pressupostos van ser\naprovats per majoria i en els terminis previstos.\nD’altra banda, demana a la Sra. Recasens que mostri respecte per la\nintel·ligència dels grups de l’oposició i no els digui que el Govern està obert a\nnegociar, quan totes les al·legacions presentades pels grups han estat\ndesestimades des del punt de vista formal, amb un paràgraf que és idèntic en la\nresposta a les al·legacions de tots els grups. Remarca que tots saben que negociar\nvol dir seure en una taula moltes hores i amb molts papers, i que això no ha\npassat.\nAfirma que estan en el mateix punt de partida que en la votació inicial i que,\nigual que aleshores, el vot del seu grup només pot ser en contra de la proposta.\nFinalment, manifesta que el debat aprofundit sobre el pressupost el faran en el\nConsell Plenari del dia 29.\nEl Sr. Portabella afirma que el seu grup també farà el debat aprofundit en el\nConsell Plenari, però que vol fer algunes consideracions. Explica que el seu grup no\nacaba de veure clar el tràmit administratiu que avui es du a terme, però que els\nServeis Jurídics de l’Ajuntament l’han donat per vàlid i, per tant, no hi tenen res a\ndir. Manifesta que entenen que el que estan fent en aquesta sessió és dictaminar\nla vinculació de l’aprovació del pressupost del 2014 a una qüestió de confiança\nplantejada per l’alcalde i, d’altra banda, la resolució de les al·legacions.\nExplica que, atès que defensen que la ciutat ha de tenir pressupost per al 2014 i\nque l’alcalde té dret a plantejar la qüestió de confiança, mantenen la mateixa\nactitud que han tingut en els darrers mesos de dir que seria un desastre que\nl’Ajuntament tornés a no tenir pressupostos. Recorda que el seu grup es va\nabstenir en la votació inicial dels pressupostos per tal de no bloquejar el debat i\npoder negociar amb el Govern, i que, alhora, va presentar al·legacions al projecte\nde pressupostos. Assenyala que no van presentar al·legacions concretes que\nafectessin partides determinades sinó al·legacions genèriques, atès que els\npressupostos inicials no es van aprovar. D’altra banda, manifesta que discrepa de\nla valoració que fa la resta de formacions polítiques respecte de la resposta a les\nal·legacions, ja que algunes al·legacions del seu grup es valoren parcialment. A\nmés, afirma que donen valor al que el Govern diu en el full 10: «L’equip de govern\nha informat de la seva voluntat de dialogar i avançar en possibles acords pel que\nfa a modificacions al mencionat Pla d’inversió i altres matèries que es puguin\nplantejar, sempre que no afectin acords previs amb la resta de grups municipals».\nExplica que no sap a quins acords municipals es fa referència en aquesta frase,\nperò que, atès que el seu grup està en converses amb el Govern i seguirà\nnegociant fins al proper Consell Plenari, votaran a favor de la proposta. En aquest\nsentit, destaca que la voluntat que sempre ha caracteritzat el seu grup ha estat la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde tenir capacitat de modificar els pressupostos i de fer èmfasi en algunes\npolítiques que consideren prioritàries.\nAfirma que el seu grup vol incidir en temes socials, ambientals i econòmics que\ntinguin com a finalitat una disminució o no-augment de la pressió fiscal, una\nmillora de la sostenibilitat i la qualitat de vida dels ciutadans, i una millora del futur\nde l’economia mitjançant l’enfortiment de les pimes perquè generin llocs de treball.\nExplica que, si aconsegueixen posar-se d’acord amb el Govern, votaran a favor\ndels pressupostos en el Consell Plenari i que, si no ho fan, no hi votaran a favor.\nLa Sra. Recasens recorda que el Govern actual va negociar i consensuar el\npressupost de l’any 2012 i que, després d’una pròrroga pressupostària per al 2013,\nva pactar també unes modificacions de crèdit per un valor de 225 milions d’euros.\nExplica que el que ha canviat perquè s’hagi arribat a plantejar una qüestió de\nconfiança per aprovar el pressupost del 2014 és que no ha estat possible ni tan\nsols iniciar converses per tirar endavant unes negociacions en el marc\npressupostari. En aquest sentit, remarca que dos grups municipals de l’oposició\nvan manifestar des del primer moment que no podien arribar a acords amb el\nGovern en relació amb el pressupost, i que sí que van tenir converses amb el Grup\ndel PSC, però que va ser impossible arribar a acords. Pel que fa a això, explica que\naquest grup va plantejar un marc de negociació que es basava a tirar enrere\ncompromisos adquirits en pressupostos anteriors amb altres grups municipals.\nAfirma que, tanmateix, el Govern no podia entrar en negociacions que suposessin\nparalitzar actuacions que es duen a terme en aquests moments, fruit de\ncompromisos adoptats amb anterioritat. Manifesta que van oferir negociar nous\nacords, nous projectes, nous programes i noves despeses corrents per tirar\nendavant una negociació pressupostària, però que això no va ser possible. Opina\nque, per tant, no han pogut superar determinades barreres dels grups municipals\nde l’oposició, que remarca que són barreres que no han tingut res a veure amb les\nnecessitats que avui té la ciutat.\nExplica que, si bé els diuen que manen per decret i en contra de la majoria, el\nque intenten és governar a favor de la ciutat i tirar endavant la principal eina social\nde què pot disposar una administració. Destaca que el pressupost és el principal\ninstrument que poden oferir a la ciutadania per donar resposta als reptes que avui\nté la ciutat, i més una administració com l’Ajuntament, que pot oferir el seu\nsanejament per injectar a l’economia real allò que fa falta en aquests moments.\nPel que fa a la resposta que han fet a les al·legacions, remarca que han volgut\noferir una resposta des del diàleg i el consens, ja que formalment les al·legacions\nhavien de ser desestimades. Explica que, per exemple, el Grup d’ICV-EUiA\ndemanava un increment de despesa i els han contestat que això és inviable perquè\nseria contrari a les lleis d’estabilitat pressupostària, que estableixen un sostre de\ndespesa. Afirma que, tanmateix, sempre han acabat la resposta a les al·legacions\namb una frase que diu que, independentment d’aquest aspecte formal, volen\ntreballar els suggeriments presentats i ser capaços de donar-hi resposta.\nDiu al Sr. Mulleras que es comprometen a fer-li arribar una nota tècnica\nrespecte a la utilització del superàvit abans que se celebri la Junta de Portaveus.\nManifesta que és cert que han utilitzat el superàvit per al 2014, però que la llei ho\npermet si es disposa d’uns ingressos suficients que cobreixin la utilització del\nsuperàvit per superar la regla de despesa. Explica que ho han fet perquè tenien\nuns ingressos addicionals corresponents a la PIE que han finançat aquesta\nsuperació de la regla de despesa. Pel que fa a la crítica del Sr. Mulleras sobre el fet\nde lligar la inversió en habitatge a una operació d’aparcaments que no se sap ni\ncom ni quan es farà, el convida a parlar de tot això i a valorar aquesta possibilitat\nd’obtenir fons per a polítiques socials d’habitatge. Manifesta que està convençuda\nque, després de les reunions i les explicacions que calguin, aquesta operació serà\nvista de manera positiva, ja que opina que és una bona operació per donar\nresposta a la necessitat d’habitatge. D’altra banda, afirma que el deute de la\nGeneralitat de Catalunya envers l’Ajuntament de Barcelona té plena garantia de\nprotecció.\nReitera que creuen que encara hi ha espai de negociació amb els grups de\nl’oposició. Assenyala que han estat capaços de seure amb el Sr. Portabella i\nestablir condicions de negociació de futur que plantegen projectes nous. Així\n\n231\n\n\f232\n\nGASETA MUNICIPAL DE BARCELONA\n\nNÚM. 1\n\nmateix, insisteix que, si han vinculat aquests pressupostos a una qüestió de\nconfiança, és perquè la ciutat Barcelona necessita un pressupost com aquest i, per\ntant, no es podien sotmetre a una situació de bloqueig polític que els obligués a\nuna nova pròrroga pressupostària. Afirma que per això van decidir acollir-se a un\nmecanisme legítim que preveu la llei, tot i que aquesta qüestió de confiança\ns’acabarà determinant en el Consell Plenari del proper 29 de novembre.\nEs dictamina amb el posicionament favorable de CIU i UpB i amb el\nposicionament contrari del PSC, PP i ICV-EUiA.\n6. Extingir de mutu acord el dret de superfície constituït a favor de la Societat\nUrbanística Metropolitana de Rehabilitació i Gestió SA (REGESA), per acord del\nPlenari del Consell Municipal en sessió de 23 de desembre de 2009 i formalitzat en\nescriptura pública davant el notari de Barcelona Sr. Miguel Álvarez Ángel, el 24 de\nmarç de 2010, núm. de protocol 840, respecte d’un sostre edificable de 10.200\nmetres quadrats situat en la finca de propietat municipal ubicada al passeig Torres\ni Bages, núm. 143, d’acord amb la condició desena de les Condicions reguladores\ndel dret segons modificació aprovada per acord del Plenari del Consell Municipal en\nsessió de 31 de maig de 2013; formalitzar l’extinció en escriptura pública;\ninscriure-la en el Registre de la Propietat; i facultar l'Alcaldia per a la realització de\ntotes les actuacions encaminades a concretar, clarificar i executar el present acord.\nLa Sra. Sánchez expressa el vot a favor del seu grup.\nLa Sra. Casanova manifesta que el seu grup votarà en contra de la proposta,\nperò que vol que s’aclareixin dos aspectes. Recorda que en la sessió anterior de la\nComissió ja van assenyalar que la Direcció de Serveis Jurídics posava en qüestió\nl’import d’indemnització i que el Govern va contestar que en l’expedient futur, que\nés el que ara se sotmet a consideració, es raonaria per què es compensaven\naquestes obres. D’altra banda, demana que s’aclareixi el motiu pel qual l’import\nper compensar Regesa és de 591.084 euros, amb IVA inclòs, quan a l’informe\nd’Intervenció es menciona que les obres executades per Regesa ascendeixen a\n366.025 euros.\nEl Sr. Mestre expressa el vot a favor del seu grup.\nEl Sr. Portabella afirma que el seu grup vota a favor de la proposta.\nEl Sr. Rius respon a la Sra. Casanova que 591.084 euros és el màxim que\ns’hauria pogut compensar si s’hagués justificat, però que en un informe dels\ntècnics de la Direcció de Patrimoni es va veure que només es podien justificar\n366.025 euros i que per això la compensació és finalment aquesta. Explica que en\naquest expedient no hi ha un informe de Serveis Jurídics, però que en els informes\nde la Direcció de Patrimoni i d’Intervenció això està més que raonat. Assenyala\nque, de tota manera, podrien demanar un altre informe si calgués i si la tinenta\nd’alcalde ho considerés oportú.\nEs dictamina amb el posicionament favorable de CIU, PSC, ICV-EUiA i UpB i amb\nel posicionament contrari del PP.\n7. Aprovar, com a soci únic de Barcelona de Serveis Municipals, SA, la\ndistribució en favor de l’Ajuntament de Barcelona de part de la prima d’emissió\nd’accions de la Societat, per import de 684.826,69 euros, a satisfer mitjançant el\nlliurament a l’Ajuntament de les 105 accions de Clavegueram de Barcelona, SA\nnúmeros 1 a 105, ambdós inclosos, fins ara titularitat de Barcelona de Serveis\nMunicipals, SA; facultar la Tinent d’Alcalde d’Economia, Empresa i Ocupació, en\nnom de l’Ajuntament de Barcelona, i el Director General de Barcelona de Serveis\nMunicipals, SA en nom de la mateixa, per a què efectuïn els tràmits adients per a\nl’efectivitat del present acord.\nEs dictamina amb el posicionament favorable de CIU i PSC i amb la reserva de\nvot del PP, ICV-EUiA i UpB.\nIV) Part decisòria / Executiva\na) Ratificacions\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nb) Propostes d'acord\n8. Modificar la clàusula vuitena del Plec de clàusules reguladores de la concessió\nde l’ús privatiu de part de la finca municipal del Palau Mercader, situada en el\ncarrer de Mercaders, núm. 42, atorgada al Cercle Artístic de Sant Lluc, per la\nComissió de Presidència, Hisenda i Coordinació Territorial, de 12 de juliol de 2006,\nen el sentit d’afegir el paràgraf següent: “Un cop finalitzades, i practicada la\nrecepció definitiva de les obres, amb la conformitat dels serveis tècnics municipals,\nla concessionària podrà sol·licitar la devolució de la garantia, sempre que hagi\ndipositat prèviament la fiança de 18.039,00 euros, import corresponent al 3% del\nvalor de construcció actual i que correspon a la part objecte de la concessió\n(601.303,43 euros); formalitzar la modificació mitjançant addenda al contracte de\nconcessió; i facultar l’Alcaldia per a realitzar totes les actuacions encaminades a la\nconcreció, clarificació i execució del present acord.\nLa Sra. Recasens expressa el vot favorable de CIU, la Sra. Sánchez expressa el\nvot favorable del PSC, la Sra. Casanova expressa el vot favorable del PP, el Sr.\nMestre expressa el vot favorable d’ICV-EUiA i el Sr. Portabella expressa el vot\nfavorable d’UpB. S'aprova.\n9. Aprovar inicialment el Plec de clàusules reguladores de la concessió de l'ús\nprivatiu de domini públic municipal d’uns espais municipals ubicats dins\nl’equipament municipal Disseny HUB, situats tots ells a la planta -1 de l’edifici, a\nfavor de la Fundació BCD per a la Promoció del Disseny Industrial, per a destinarlos a seu social i a les activitats que li són pròpies; sotmetre’l a informació pública\ndurant el termini de trenta dies i, si no s’hi formulen reclamacions o al·legacions,\ntenir per elevat automàticament aquest acord d’aprovació inicial a definitiva;\nadjudicar la concessió directament a favor de Fundació BCD per a la Promoció del\nDisseny Industrial; formalitzar la concessió; i facultar l’Alcaldia per a realitzar les\nactuacions encaminades a concretar, clarificar i executar el present acord.\nLa Sra. Escarp demana el posicionament respecte aquest punt i el punt següent,\nque fan referència a la concessió de dos espais del DHUB.\nLa Sra. Sánchez expressa el vot a favor del seu grup.\nLa Sra. Casanova manifesta que el seu grup s’abstindrà, tot i que de manera\ncrítica, perquè ja parteixen del fet que el Govern anterior va prioritzar la\nconstrucció del DHUB als equipaments de barri. Assenyala que, posteriorment, el\nGovern ha hagut de costejar els 101,3 milions d’euros corresponent al total de les\nobres. A més, remarca que la Generalitat encara deu prop de 40 milions d’euros\nper aquestes obres, i ara resulta que l’Ajuntament ha de pagar per l’ús del DHUB,\nja que tant el FAD com el BCD pagaran un petit cànon de 650 euros l’any que\ncobrirà una mínima part de les despeses de funcionament de l’edifici. En aquest\nsentit, opina que aquesta proposta no té el mínim criteri de rendibilitat o\nsostenibilitat econòmica. Manifesta que són conscients que la gran quantitat de\ndiners que s’han invertit en el DHUB no es poden recuperar, però que creuen que\nalmenys es podria evitar perdre més diners.\nD’altra banda, assenyala que es fa evident que el Govern municipal no té un\ncriteri general a l’hora d’establir els cànons en les cessions dels espais públics. Pel\nque fa a això, recorda que el FAD estava ubicat al Convent dels Àngels i pagava a\nl’Ajuntament un cànon de 122.568 euros l’any, mentre que ara en pagarà 650. A\nmés, remarca que el FAD tindrà 325 m² més que el BCD, però tots dos pagaran el\nmateix cànon.\nManifesta que consideren que l’Ajuntament es presenta com un gran finançador\nd’iniciatives culturals a costa de reduir les inversions per a l’any 2013. En relació\namb això, recorda que es transferiran 4,5 milions d’euros a institucions culturals a\ntravés del fons de capitalitat. Explica que el seu grup municipal pensa que al DHUB\ns’hi haurien d’instal·lar empreses i entitats del sector cultural que es basin\nprincipalment en el valor del disseny, de manera que puguin sorgir sinergies entre\nelles i, en conseqüència, puguin generar el rendiment necessari per cobrir les\ndespeses de funcionament de l’edifici.\n\n233\n\n\f234\n\nGASETA MUNICIPAL DE BARCELONA\n\nNÚM. 1\n\nFinalment, assenyala que el seu grup s’abstindrà perquè el FAD i el BCD no\ntenen cap culpa d’aquesta política municipal errònia.\nEl Sr. Mestre expressa el vot favorable del seu grup.\nEl Sr. Portabella manifesta que el seu grup vota a favor de la proposta.\nLa Sra. Recasens assenyala que avui es formalitza un acord que ja es va\nprendre el 18 d’abril del 2013 per tal que el BCD i el FAD siguin les entitats que\nposin les bases de la gestió i la governança del DHUB. Afirma que, a partir d’aquí,\nes farà un pla director per establir els diferents usos que hi haurà en aquest\nequipament.\nDestaca que el DHUB serà un espai de landing d’empreses del sector del disseny\ni de promoció de l’emprenedoria, el món de l’empresa, el sector del disseny i la\nmarca Barcelona, per tal de posicionar Barcelona com a capital del disseny, en la\nlínia del que ha apuntat la Sra. Casanova. D’altra banda, explica que amb el cànon\nno pretenen cobrir ni rendibilitzar econòmicament la inversió, sinó que\npersegueixen l’interès social, l’interès municipal i l’interès de ciutat de tirar\nendavant aquest equipament.\nA continuació, cedeix la paraula a la Sra. Clari.\nLa Sra. Clari precisa que l’únic que proposen és la cessió de l’espai que el BCD i\nel FAD ocuparan a les oficines del DHUB. Explica que la idea és que el personal del\nmuseu i de les dues institucions més importants en el camp del disseny treballin\nconjuntament per donar a aquest equipament el contingut especialitzat en disseny\nque sempre s’ha dit.\nAssenyala que el FAD té un espai una mica més gran que el BCD perquè hi\ncol·locarà la materialoteca, amb una part dintre del centre de documentació i una\naltra part fora. D’altra banda, recorda que la torre de l’edifici acollirà la col·lecció\npermanent dels museus de disseny i que la resta de l’equipament són espais\npolivalents.\nAfirma que el cànon és un preu simbòlic, ja que pensen que el que aporta\nsinergia és que el conjunt d’activitats que el FAD i el BCD feien en altres llocs de la\nciutat s’acumulin en el nou centre. A més, manifesta que han treballat molt\ndirectament amb la Sra. Esteller tota aquesta part de col·laboració publicoprivada i\nque, per tant, la sorprèn que el Grup del PP no vegi el fet d’incorporar el FAD i el\nBCD en aquest equipament com un projecte que aporta valor.\nLa Sra. Recasens expressa el vot favorable de CIU, la Sra. Sánchez expressa el\nvot favorable del PSC, la Sra. Casanova expressa l'abstenció del PP, el Sr. Mestre\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S'aprova.\n10. Aprovar inicialment el Plec de clàusules reguladores de la concessió de l'ús\nprivatiu de domini públic municipal d’uns espais municipals ubicats dins\nl’equipament municipal Disseny HUB, situats tots ells a la planta -1 de l’edifici, a\nfavor del Foment de les Arts i del Disseny FAD, per a destinar-los a seu social i a\nles activitats que li són pròpies; sotmetre’l a informació pública durant el termini\nde trenta dies i, si no s’hi formulen reclamacions o al·legacions, tenir per elevat\nautomàticament aquest acord d’aprovació inicial a definitiva; adjudicar la concessió\ndirectament a favor de Foment de les Arts i del Disseny FAD; formalitzar la\nconcessió; i facultar l’Alcaldia per a realitzar les actuacions encaminades a\nconcretar, clarificar i executar el present acord.\nLa Sra. Recasens expressa el vot favorable de CIU, la Sra. Sánchez expressa el\nvot favorable del PSC, la Sra. Casanova expressa l'abstenció del PP, el Sr. Mestre\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S'aprova.\n11. Aprovar inicialment el Plec de clàusules reguladores de la concessió de l'ús\nprivatiu de domini públic municipal de part de la finca situada a la carretera Alta de\nles Roquetes núms. 328-338, a favor de l’Associació de Circ Rogelio Rivel, per a\ndestinar-la a seu social i a les activitats que li són pròpies; sotmetre’l a informació\npública durant el termini de trenta dies i, si no s’hi formulen reclamacions o\nal·legacions, tenir per elevat automàticament aquest acord d’aprovació inicial a\ndefinitiva; adjudicar la concessió directament a favor de l’Associació de Circ\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nRogelio Rivel; formalitzar la concessió; i facultar l’Alcaldia per a realitzar les\nactuacions encaminades a concretar, clarificar i executar el present acord.\nEs retira.\nc) Proposicions\nV) Part d'impuls i control\na) Proposicions / Declaracions de Grup\nDel Grup Municipal PSC:\n12. La Comissió d'Economia, Empresa i Ocupació acorda: 1. Estudiar en\ncol·laboració del \"Col·legi d'Agents de la Propietat Immobiliària de Barcelona\" i la\n\"Cambra de la Propietat Urbana de Barcelona\" la creació d'una borsa de locals\nbuits de la ciutat i informar a la ciutadania fent servir el web de comerç de\nl'Ajuntament de Barcelona, agilitzant l'obertura dels locals buits i evitant la\nproliferació d'anuncis en les façanes d'edificis i establiments comercials tancats.\nInformar al respecte en aquesta Comissió en el termini de tres mesos. 2. Protegir\nel comerç emblemàtic de la ciutat presentant a la Comissió del Patrimoni de\nBarcelona la proposta de declaració d'aquests establiments com a patrimoni\nimmaterial de la ciutat. Facilitar un mecanisme per fer un contracte/relleu d'aquells\nestabliments que no tenen continuïtat generacional per mantenir l'activitat, amb la\npossibilitat d'establir un programa de microcrèdits per a la seva implantació.\nLa Sra. Jaurrieta manifesta que el seu grup presenta una proposició adreçada a\nevitar el tancament i el patiment de molts comerços de proximitat de la ciutat,\nmotiu pel qual aborda d’una manera transversal quatre elements que consideren\nque són clau per a la bona evolució del comerç. Afirma que, en primer lloc,\nproposen que es faci una borsa de locals buits des del mateix Ajuntament. Explica\nque creuen que aquesta borsa s’hauria de poder complementar amb l’espai\n«Ubica’t» de Barcelona Activa i s’hauria de fer en col·laboració amb el Col·legi\nd’Agents de la Propietat Immobiliària i amb la Cambra de la Propietat Urbana de\nBarcelona, fent ús de les noves tecnologies, cosa que permetria evitar la\nproliferació d’anuncis que hi ha a les façanes de la ciutat.\nManifesta que, en segon lloc, creuen que cal evitar el tancament dels comerços\nemblemàtics a la ciutat i, per tant, proposen protegir-los a través de la seva\ncatalogació com a patrimoni immaterial per part de la Comissió de Patrimoni de la\nciutat. Explica que, en tercer lloc, consideren que és necessari un mecanisme de\ncontracte de relleu en aquells comerços que no tenen una continuïtat generacional.\nAfirma que un bon exemple d’això en l’àmbit empresarial és el programa\n«Reempresa», que pensen que s’hauria d’aplicar als comerços de la ciutat.\nAssenyala que, finalment, proposen potenciar l’accés als microcrèdits, ja que molts\ncomerços no poden obrir o implantar-se per la dificultat d’accés al crèdit.\nEl Sr. Mulleras manifesta que creuen que és positiu prioritzar l’ús de locals\npúblics buits, entre altres coses perquè a Barcelona hi ha 100 locals i edificis buits,\nentre els de la Generalitat, els del Patronat Municipal de l’Habitatge i els de\nl’Ajuntament. Opina que, per tant, seria bo que, en el marc d’aquesta iniciativa, les\nadministracions públiques intentessin alleugerir el cost ineficient que suposa tenir\nlocals públics buits a Barcelona. Així mateix, explica que pensen que la\ncol·laboració amb el Col·legi d’Agents de la Propietat Immobiliària és positiva, tot i\nque creuen que no evitarà que continuï havent-hi anuncis a les façanes. A més,\nopina que la web ha de facilitar l’activitat econòmica, però no ha de substituir la\ntasca dinamitzadora que fa l’empresa privada.\nDestaca que el seu grup ja fa molt temps que defensa els comerços emblemàtics\no històrics i que, per tant, està a favor de qualsevol iniciativa en aquest sentit.\nExplica que pensen que l’alcalde Trias ha abandonat els comerços emblemàtics a\nBarcelona, entre altres coses perquè el Govern municipal ha acceptat sis iniciatives\ndel seu grup sobre aquesta qüestió i d’altres de la resta de grups, però cap s’ha\n\n235\n\n\f236\n\nGASETA MUNICIPAL DE BARCELONA\n\nNÚM. 1\n\nposat en marxa. Afirma que, per tant, no veuen que el Govern tingui voluntat\npolítica de resoldre aquesta situació. En aquest sentit, demana que es facin les\ngestions necessàries per fer efectives totes les proposicions aprovades i que es\ndoni suport per declarar els comerços emblemàtics com a patrimoni immaterial.\nExplica que aprofita la presència del regidor de Comerç per sol·licitar que els\ncontesti el prec que van presentar per escrit el juliol del 2013, on demanaven que\ns’actués per a la catalogació dels establiments emblemàtics com a bé d’interès\ncultural i per modificar la normativa urbanística de la Generalitat, ja que s’ha\nultrapassat amb escreix el termini de 30 dies per contestar una pregunta per\nescrit.\nFinalment, expressa el vot del seu grup a favor de la proposta.\nLa Sra. Ribas recorda que, l’octubre del 2011, el Govern va crear un grup de\ntreball per abordar la problemàtica dels comerços emblemàtics de la ciutat i com\nl’aplicació de la Llei d’arrendaments urbans (LAU) està suposant la desaparició de\nmolts d’aquests comerços que singularitzen la ciutat i hi afegeixen un valor no\nnomés comercial. Assenyala que a això s’afegeix el problema de la successió en\nalguns d’aquests comerços, tal com també diu la proposició. Remarca que tot això\ni l’impacte de la crisi econòmica fa que cada vegada hi hagi més comerços tancats\ni, alhora, afavoreix la proliferació de franquícies i comerços als centres urbans que\ndespersonalitzen la ciutat. Afirma que totes dues coses acaben afectant\nnegativament la ciutat i empobreixen el seu teixit comercial.\nSubratlla que, malgrat els dos anys transcorreguts des que el Govern municipal\nva crear el grup de treball esmentat i els diversos estudis que s’han fet tant per\npart de l’Ajuntament com per part de les associacions de comerciants, no hi ha\nhagut cap resultat ni s’ha fet cap pas endavant. Manifesta que votaran a favor de\nla proposició perquè fa propostes per començar a protegir el comerç emblemàtic,\ntot i que siguin insuficients i potser calgui complementar-les. Explica que la\ndeclaració dels comerços emblemàtics com a patrimoni immaterial és, al seu parer,\nun primer pas per poder oferir mesures de protecció, alhora que la mesura del\nrelleu generacional posa de manifest la funció social i comunitària del comerç, més\nenllà de la seva funció lucrativa.\nD’altra banda, manifesta que també creuen que la col·laboració de l’Ajuntament\namb la Cambra de la Propietat Urbana i el Col·legi d'Agents de la Propietat\nImmobiliària pot posar a la disposició dels emprenedors i de la ciutadania activa\nmolts locals buits de la ciutat, que opina que, si se’ls dóna una activitat, acabaran\nsumant sinergies i ajudant a millorar l’entorn urbà on estan situats.\nEl Sr. Portabella expressa el vot del seu grup a favor de la proposició, en la qual\nafirma que s’hi veuen reconeguts atès que han presentat diverses proposicions\nsobre aquesta qüestió amb anterioritat. Explica que troben positiu el fet de crear\nuna borsa de locals buits i informar-ne mitjançant la web de comerç de\nl’Ajuntament, però que no consideren que el principal problema del comerç sigui\nen aquests moments la manca de locals. En aquest sentit, assenyala que en el\nprimer informe que s’ha presentat avui han vist que el comerç continua sent una\nactivitat econòmica que va a la baixa, tant en nombre d’establiments comercials\ncom en nombre de treballadors.\nAfirma que troben molt interessant el tercer punt de la proposició, però que,\nalhora, no saben si els programes de microcrèdits poden garantir la continuïtat\ndels comerços, ja que a vegades els mateixos comerciants aspiren que els seus fills\ni filles tinguin estudis superiors i es dediquin a altres activitats. Pel que fa a això,\nopina que seria millor establir una cultura que afavorís que hi hagués persones que\nes volguessin dedicar al món del comerç.\nExplica que al seu grup el preocupa molt la pervivència dels comerços\nemblemàtics i està d’acord que el Govern s’ha de moure amb més agilitat pel que\nfa a aquesta qüestió. Recorda que el seu grup ha plantejat la possibilitat de\ncatalogar les botigues emblemàtiques com a béns culturals protegits. Destaca que\naixò protegiria els establiments a causa de la seva antiguitat i valorant el llarg\nperíode de temps que fa que estan actius, sense emprar criteris restrictius. Opina\nque aquests comerços haurien d’estar classificats com a monument històric, com\nho estan a París, on hi ha 125 comerços amb aquesta classificació, cosa que, a\nmés, permet accedir a ajudes per a l’activitat i la restauració dels establiments.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nD’altra banda, explica que també han plantejat la possibilitat de crear un\nsistema que eviti la degradació i la manipulació del centre de la ciutat, lluitant\ncontra l’especulació de les grans firmes, que acaben provocant l’expulsió de les\npetites empreses comercials i dels establiments comercials emblemàtics. Pel que fa\na això, afirma que hi ha activitats comercials que no generaran mai tants beneficis\ncom altres tipus d’activitats comercials, ja que, per exemple, no és el mateix\nvendre un croissant que una samarreta del Barça. Opina que, per tant, cal fer una\nreflexió sobre si s’accepta la manca de regulació de la llei del mercat, de manera\nque vagin quedant només els comerços que tenen més marge econòmic, o si es\nvol tenir una diversitat comercial que permeti mantenir establiments de molts\ndiferents tipus.\nEl Sr. Blasi manifesta que hi ha una campanya important per part de la mateixa\nAdministració pel que fa a intentar tenir una borsa de locals buits. En aquest\nsentit, destaca que Ciutat Vella ha fet una tasca no només d’identificació d’aquesta\ntipologia de locals, sinó d’intentar trobar-los una sortida. Afirma que troben\naquesta opció molt interessant i que caldria vincular-la al servei «Ubica’t» de\nBarcelona Activa. A més, assenyala que el Govern considera que els comerços\ntambé són empreses i que en el món del comerç també hi ha emprenedoria i\npersones que hi poden trobar sortides laborals. Manifesta que, per tant, amb la\ncobertura d’aquest programa específic de Barcelona Activa, hauran de fer una\ntasca no només pel que fa als grans operadors, sinó també a títol individual. A\nmés, opina que han d’intentar exportar algunes de les experiències que hi ha\nhagut en relació amb els locals buits, com en el cas del Turó Park o Creu Coberta.\nExplica que, tot i el paper que ha de fer també el teixit associatiu, comparteixen\nque l’Ajuntament de Barcelona ha d’exercir el lideratge pel que fa a aquesta\nqüestió tot buscant la complicitat d’altres institucions.\nQuant al comerç emblemàtic, manifesta que confia que abans d’acabar l’any\npodran presentar la mesura de govern que estan elaborant sobre aquesta qüestió.\nAfirma que creuen que és necessari protegir els comerços emblemàtics i recorda\nque l’origen d’aquesta protecció parteix d’una aplicació de la LAU. Pel que fa a\naixò, recorda que el Partit Popular va tenir la possibilitat de posposar l’aplicació\nd’aquesta normativa durant 20 anys.\nExplica que amb la protecció dels comerços com a patrimoni arquitectònic i\nhistòric s’arriba a la part de la façana, i que ara hauran de fer-ne el desplegament\na través de la modificació especial del catàleg a escala de districte. Afirma que ja\nhan començat a treballar en aquest sentit i que precisament el proper divendres\nparlaran amb una de les entitats sobre la possibilitat d’intentar fer una catalogació\nvinculada amb la cultura i anar cap a models com els de Roma o París.\nPel que fa al contracte de relleu, destaca que tenen l’experiència del programa\n«Reempresa» i creuen que és un espai idoni per realitzar aquest tipus de tasca.\nConclou que recolliran la primera part de la proposició i faran un retorn pel que\nfa a la segona part, atès que hi ha voluntat de fer-la efectiva. Acaba expressant el\nvot del Govern a favor de la proposició.\nLa Sra. Jaurrieta agraeix el suport de tots els grups polítics i manifesta que se\nsuma a les intervencions que s’han fet sobre la urgència d’emprendre accions i la\nnecessitat de protegir el comerç emblemàtic des de tots els vessants que s’han\nesmentat. Explica que el seu grup també va demanar un pla específic per protegir i\nregular aquests comerços amb una visió més a llarg termini, en la línia del que\ns’ha dit sobre el model de París, però que creuen que la protecció immediata seria\nla immaterial.\nManifesta que també se suma a les observacions que ha fet la Sra. Ribas sobre\nels treballs de la Comissió de Comerços Emblemàtics, que s’han anat allargant en\nel temps i les conclusions de la qual han quedat molt diluïdes.\nEl Sr. Blasi expressa el vot favorable de CIU, la Sra. Jaurrieta expressa el vot\nfavorable del PSC, el Sr. Mulleras expressa el vot favorable del PP, la Sra. Ribas\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S'aprova.\n\n237\n\n\f238\n\nGASETA MUNICIPAL DE BARCELONA\n\nNÚM. 1\n\nDel Grup Municipal PP:\n13. La Comissió d'Economia, Empresa i Ocupació acorda: Instar al Govern\nmunicipal a presentar un informe sobre l'impacte dels Pressupostos de la\nGeneralitat de Catalunya per a l'exercici 2014 a la ciutat de Barcelona en la sessió\nplenària de novembre del Consell Municipal, especificant l'import i concepte de les\ninversions i despeses corrents a realitzar en aquest municipi, per tal de garantir\nque aquests pressupostos vetllin pels interessos de la ciutat, i rectificar, si s'escau,\nel projecte inicial.\nLa Sra. Recasens expressa el vot contrari de CIU, el Sr. Trullén expressa el vot\nfavorable del PSC, el Sr. Mulleras expressa el vot favorable del PP, el Sr. Mestre\nexpressa el vot favorable d’ICV-EUiA i el Sr. Portabella expressa el vot contrari\nd’UpB. S'aprova.\nDel Grup Municipal ICV-EUiA:\n14. La Comissió d'Economia, Empresa i Ocupació acorda: Instar al Govern\nmunicipal a destinar, com a mínim, el 50% de la transferència que es rebrà de la\nGeneralitat de Catalunya en concepte de participació en els ingressos obtinguts de\nl'Impost sobre les estades en establiments turístics, a la compensació dels\nimpactes del turisme a la ciutat de Barcelona. Que el Govern municipal presenti un\ninforme a la Comissió d'Economia, Empresa i Ocupació del proper mes de gener on\ns'especifiqui la destinació concreta dels recursos esmentats en el primer punt.\nAquest informe haurà d'incorporar la relació de cadascun dels projectes previstos,\nla seva descripció, la dotació pressupostària i el seu calendari d'execució.\nEl Sr. Mestre explica que han transaccionat la proposició a partir d’una esmena\nque els va presentar el Grup Municipal del PSC i que han incorporat en el text.\nRemarca que es dóna la circumstància que el rendiment de l’impost turístic per a\nla ciutat de Barcelona s’inclou per primera vegada en el projecte de pressupost\nmunicipal. Assenyala que, en concret, hi ha una transferència de la Generalitat de\n5,7 milions d’euros en concepte d’aquest impost en el projecte de pressupost per\nal 2014.\nDestaca que el seu grup sempre ha defensat una taxa o impost que tingui com a\nobjectiu principal compensar els municipis dels impactes del turisme. Afirma que,\ntanmateix, aquesta no ha estat la motivació per la qual el Govern de la Generalitat\nva decidir aprovar aquest impost, ja que l’ha concebut com un instrument per\nproduir nous ingressos a la Generalitat i, a més, ha establert un percentatge de\nparticipació dels municipis en la recaptació molt baix i insuficient des del seu punt\nde vista.\nManifesta que amb aquesta proposició volen abordar el destí que han de tenir\nels ingressos produïts per l’impost turístic a la ciutat i que, per això, proposen que\ncom a mínim el 50% dels 5,7 milions d’euros ingressos previstos per a l’any vinent\nes destinin a compensar els impactes del turisme a les àrees on es dóna una major\npressió turística. Recorda que, de fet, arran d’un debat sobre aquesta mateixa\nqüestió, la Sra. Recasens va afirmar que el 50% dels ingressos bruts per l’impost\nturístic es destinen a Turisme de Barcelona i que, en aquests moments, el Govern\nmunicipal estudia on pot començar a aplicar l’altre 50%. En aquest sentit, explica\nque creuen que dedicar un mínim del 50% a compensar l’impacte del turisme\nrespon a una necessitat objectiva, però també a una demanda veïnal molt forta,\nespecialment en alguns barris i districtes com Ciutat Vella.\nManifesta que consideren que amb la llei actual és possible fer això si es fa una\ninterpretació global de tot l’article 116 de la llei i no se cenyeixen exclusivament a\nl’apartat 116.3 d’aquest article. Explica que creuen que es pot fer una lectura que\nassimili el foment i la promoció del turisme a la millora de recursos, productes i\ninfraestructures del turisme que preveu aquest article. Opina que es tracta d’una\nqüestió bàsicament de voluntat política, perquè les lleis estan fetes per complir-les,\nperò també per interpretar-les d’una manera relativament flexible.\nManifesta que per això reclamen que es dediqui un mínim d’un 50% a\ncompensar el turisme, i que es faci de manera concreta. En aquest sentit,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nassenyala que demanen que el Govern municipal presenti un informe el proper\nmes de gener on s’especifiqui la destinació concreta dels recursos esmentats, amb\nla incorporació de la relació de cadascun dels projectes previstos, amb la\ndescripció, la dotació pressupostària i el calendari d’execució.\nAssenyala que aquest tema ha estat llargament debatut a la ciutat i que creuen\nque és necessari que aquest impost reverteixi també en els barris on la pressió\nturística és més forta, que és una aposta que molts veïns i veïnes i entitats\nreclamen des de fa molt temps.\nLa Sra. Jaurrieta expressa el vot favorable del seu grup a la proposició. Explica\nque pensen que és important garantir que una part rellevant dels recursos\noriginats pel sector del turisme es dediqui a millorar el destí d’ús turístic i a\ncompensar els seus possibles impactes a la ciutat. En aquest sentit, afirma que\nuna de les millors promocions que es pot fer del turisme és mantenir una ciutat de\nqualitat per al seu veïnatge.\nObserva que el 2014 es preveu recaptar uns 17,1 milions d’euros per l’impost\nturístic, dels quals l’Ajuntament només en rebrà el 33%, uns 5,7 milions, la meitat\ndels quals seran gestionats per Turisme de Barcelona i l’altra meitat pel mateix\nAjuntament. Pel que fa a això, recorda que el seu grup ja es va mostrar contrari al\nfet que la Generalitat recapti i gestioni el 66% de tot el que es recull a la ciutat i va\ndemanar que les administracions locals gestionessin el 75%. Explica que pensen\nque l’Administració local és la que pot conèixer millor l’impacte real del turisme per\npoder fer la promoció i la preservació del destí. Afirma que l’èxit turístic de\nBarcelona és inqüestionable i ha reportat grans beneficis a la ciutat, però que\ntambé té uns costos d’impacte social rellevants a causa de la seva excessiva\nconcentració en alguns espais, com és el cas de Ciutat Vella, i que per això van\ndemanar que, sobretot, es destinessin els diners de l’impost a aquells espais amb\nun ús turístic més intensiu. Recorda que, en aquesta línia, van presentar una\nproposició a Ciutat Vella per crear un fons específic per a la protecció, la\npreservació, la recuperació i, fins i tot, la millora d’edificis i de l’espai públic.\nManifesta que també donen suport a la proposició perquè creuen que és\nimportant fer el seguiment d’aquesta iniciativa i conèixer el detall de cada una de\nles actuacions.\nEl Sr. Mulleras precisa que tècnicament l’impost turístic no és una taxa i, per\ntant, no és un impost finalista. Afirma que, per tant, veuen poc viable des d’un\npunt de vista jurídic que es pugui obligar a fer una assignació directa de la\nrecaptació de l’impost turístic cap a una determinada despesa pressupostària.\nAssenyala que, tanmateix, quan es va aprovar l’impost turístic, hi havia la voluntat\npolítica que els ingressos es destinessin a la promoció turística de les ciutats on fos\nrecaptat. Explica que el seu grup no era partidari d’aquest impost, però que, una\nvegada implantat, creuen que el 33% de recaptació que pertoca a la ciutat és un\npercentatge massa baix, tenint en compte el que representa i genera Barcelona\ncom una de les ciutats més importants a escala mundial pel que fa al sector del\nturisme.\nManifesta que creuen que la promoció turística a la qual s’ha de dedicar la\nrecaptació de l’impost turístic ha de ser compatible també amb una compensació\nde les externalitats negatives que genera el turisme. Destaca que el turisme té\nmolts impactes positius i que el seu grup defensa la potenciació d’aquest sector\ncom un eix vertebrador bàsic de l’economia de Barcelona, ja que actualment és el\nsector que arrossega amb més força l’economia de la ciutat, però que també és\nveritat que pot tenir alguns efectes negatius que cal evitar.\nD’altra banda, explica que estan totalment d’acord amb la segona part de la\nproposició, ja que consideren que és imprescindible vigilar el destí dels recursos\nrecaptats a través de l’impost turístic i vetllar perquè tant els diners que aniran al\npressupost de l’Ajuntament de Barcelona com a Turisme de Barcelona es destinin\nrealment a millorar el turisme de la ciutat.\nConclou que el seu grup s’abstindrà, atès que estan d’acord amb una part de la\nproposició i en desacord amb l’altra.\nEl Sr. Portabella assenyala que aquest impost turístic està donant un rendiment\neconòmic gens menystenible, tot i que la part del pagament de l’impost que arriba\na la ciutat de Barcelona sigui una quantitat poc significativa percentualment.\n\n239\n\n\f240\n\nGASETA MUNICIPAL DE BARCELONA\n\nNÚM. 1\n\nRecorda que en la definició que fa la llei sobre aquests recursos de l’impost es\ndetermina que han d’anar destinats o bé a la promoció turística de Barcelona; o a\nl’impuls de turisme sostenible, responsable i de qualitat i a la protecció, la\npreservació, la recuperació i la millora de recursos turístics; o al foment, la creació\ni la millora de productes turístics; o al desenvolupament d’infraestructures\nrelacionades amb el turisme. Afirma que aquesta mateixa llei també diu que el\npercentatge del fons gestionat per les administracions locals s’ha de destinar a\nfinançar actuacions concretes en l’àmbit de la promoció turística. Opina que, per\ntant, sembla lògic que els recursos que gestioni l’Ajuntament es dediquin a la\npromoció turística sostenible i de qualitat, a la millora dels recursos turístics i al\ndesenvolupament d’infraestructures relacionades amb el turisme, que són coses\nque afecten la qualitat de vida dels ciutadans i ciutadanes de Barcelona. En aquest\nsentit, remarca que no es pot promoure un turisme de qualitat sense tenir en\ncompte les persones que han d’acollir i conviure amb els turistes, i sense atendre\nles seves necessitats i les dels barris on viuen.\nManifesta que el seu grup vota a favor de la proposició i pensa que els recursos\ngenerats per l’impost s’han de destinar a fomentar la convivència entre veïns i\nturistes, a esponjar les zones amb més pressió turística a partir de la promoció de\nrutes secundàries i la planificació estratègica de la ubicació de nous projectes\nd’allotjament turístic, a incrementar els serveis de neteja, de restauració i de\nmanteniment de mobiliari urbà, a instal·lar més urinaris, a incrementar la\nsenyalització de les rutes, a preservar els valors culturals de la ciutat, a promoure\nel turisme de base cultural i creatiu a la ciutat, o a endegar una política de\nmemòria històrica a través de la difusió del patrimoni tangible i intangible de\nBarcelona, entre altres coses. En aquest sentit, opina que hi ha moltes oportunitats\nper destinar diners a llocs que tenen una pressió addicional per l’existència del\nturisme, que han de permetre que aquest turisme sigui sostenible i ben percebut.\nLa Sra. Recasens expressa el vot en contra del seu grup. Assenyala que la llei\ndel 20 de març que crea l’impost sobre establiments turístics com un tribut propi\nde la Generalitat estableix molt específicament que el destí d’aquest impost, que\nés finalista, és la promoció turística. Recorda que, posteriorment, es va crear la\nComissió del Fons per al Foment del Turisme, d’acord amb el decret del 30 d’abril,\nque proposa unes directrius molt concretes adreçades als ens locals. Afirma que\naquestes directrius estan encaminades a dos tipus de polítiques: unes polítiques de\nretenció i especialització i unes polítiques de captació de nou turisme. Assenyala\nque les polítiques de retenció i especialització es concreten en segells\nd’especialitats de la destinació, millora de l’experiència turística, pla de formació en\nidiomes, nous productes turístics, aplicació de les TIC i millora de la senyalització\nturística. Explica que, per la seva banda, les polítiques de captació de nou turisme\nprioritzen la captació del turisme interior català i preveuen un pla de captació per a\nla resta de l’Estat i dels mercats internacionals, en coordinació amb el pla\nd’actuació de l’Agència Catalana de Turisme.\nManifesta que, tal com ja va explicar, el 50% del que es recapta de l’impost\nturístic es dóna a Turisme de Barcelona per tal que el destini a projectes que\ns’explicitaran degudament a l’Ajuntament i en el marc del comitè executiu de\nTurisme de Barcelona, on tots els grups municipals hi són representats. Afirma\nque, d’altra banda, l’Ajuntament de Barcelona es troba en un procés intern de\ndecidir a quins programes destina els diners en funció dels recursos que vagin\nentrant, ja que aniran dotant programes i pressupost a mesura que la Generalitat\nvagi ingressant l’impost turístic. Opina que aquesta és una bona eina per preservar\nel rigor de les finances, en el sentit de no aportar més del que després es rebrà per\npart de la Generalitat. Assenyala que alguns dels destins d’aquests recursos són\nels plans de turisme de districte, que volen afavorir la desconcentració del turisme,\ni la gestió dels espais turístics amb els projectes executats recentment, com ara\npel que fa al parc Güell, la Sagrada Família o la Rambla. Destaca que, per tant, el\ncompromís del Govern amb un turisme responsable i sostenible és absolut. D’altra\nbanda, explica que el que sí que han de fer en tot moment és vetllar per la\nlegalitat del destí d’aquests fons, que provenen d’un impost que és finalista i, per\ntant, no es poden destinar a projectes que no s’ajustin a l’articulat de la llei.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nPel que fa al segon punt de la proposició, afirma que no tenen cap inconvenient\na presentar un informe sobre la destinació concreta dels recursos el proper mes de\ngener. Precisa que, en tot cas, donaran compte dels projectes que s’hagin finançat\nfins al mes gener, ja que no aniran dotant programes ni despesa fins que no es\nfacin efectius els fons.\nEl Sr. Mestre pregunta a la Sra. Recasens si voten a favor o en contra de la\nproposició.\nLa Sra. Recasens respon que no poden donar-hi suport perquè no s’adequa a la\nllei.\nEl Sr. Mestre diu a la Sra. Recasens que, si creu que la llei s’ha d’interpretar al\npeu de la lletra i no dóna marge a una interpretació mínimament flexible, es\npregunta on era el Govern municipal quan s’elaborava i es tramitava la llei, ja que\nno va defensar que els municipis poguessin disposar de la petita part que els\nqueda de la recaptació segons el seu criteri. A més, pregunta quin paper ha tingut\nl’Ajuntament de Barcelona a l’hora de discutir i influir en les directrius establertes\nper la Comissió del Fons per al Foment del Turisme. En aquest sentit, opina que es\ndóna el fet sorprenent que Barcelona és la ciutat on més es recapta per l’impost\nturístic i l’Ajuntament de Barcelona és el consistori que dedica més despesa a tots\nels temes vinculats al turisme, però que a l’hora de decidir la destinació del 33%\nque li correspon té les mans lligades. Explica que els sobta que la Sra. Recasens\nexpressi que l’Ajuntament no té res a dir-hi, ja que consideren que la voluntat\npolítica del Govern municipal en aquest cas és important. A més, afirma que les\nactuacions que preveu l’article 116.3 en matèria de promoció turística també\ninclouen la millora de recursos turístics, la millora de productes turístics i el\ndesenvolupament d’infraestructures turístiques. En aquest sentit, pregunta si la\npromoció del turisme significa coses diferents per al Govern de la Generalitat i per\na l’Ajuntament de Barcelona.\nAssenyala que, si bé en el pressupost del 2014 es preveu transferir 2.850.000\neuros a Turisme de Barcelona, no queda clar què passarà amb els altres 2.850.000\neuros de recaptació de l’impost que corresponen a la ciutat. Opina que la idea de\nfer programes en la mesura que s’ingressin els diners és un desencert, ja que\nestan parlant de molts diners. En aquest sentit, afirma que una cosa és que el\nGovern executi programes a mesura que es produeixi la transferència i l’altra és\nque no hi hagi cap previsió d’allò que es vol fer de cara a l’any vinent.\nFinalment, remarca que la Generalitat té un deute milionari amb l’Ajuntament de\nBarcelona i, per tant, no està en condicions d’exigir-li gaire pel que fa a la\ndestinació del 50% del 33% que li transfereix per la recaptació de l’impost.\nLa Sra. Escarp assenyala que la Sra. Jaurrieta és l’única que té temps per tornar\na intervenir.\nLa Sra. Jaurrieta afirma que la millor promoció turística que pot fer la ciutat és\nevitar la turismofòbia de la ciutadania en zones amb una concentració excessiva de\nturistes. En aquest sentit, opina que aconseguir uns recursos de què es disposa\nper poder fer coses com posar una doble finestra als habitatges que pateixen més\nsoroll seria una manera de millorar la percepció del turisme en aquests indrets.\nLa Sra. Recasens expressa el vot contrari de CIU, la Sra. Jaurrieta expressa el\nvot favorable del PSC, el Sr. Mulleras expressa l'abstenció del PP, el Sr. Mestre\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S'aprova amb el redactat següent:\nLa Comissió d’Economia, Empresa i Ocupació acorda: Instar al Govern Municipal\na destinar, com a mínim, el 50% de la transferència que es rebrà de la Generalitat\nde Catalunya en concepte de participació en els ingressos obtinguts de l’Impost\nsobre les estades en establiments turístics, a la compensació dels impactes del\nturisme a la ciutat de Barcelona, en especial a les àrees amb una major pressió\nturística. Que el Govern Municipal presenti un informe a la Comissió d’Economia,\nEmpresa i Ocupació del proper mes de gener on s’especifiqui la destinació concreta\ndels recursos esmentats en el primer punt. Aquest informe haurà d’incorporar la\nrelació de cadascun dels projectes previstos, la seva descripció, la dotació\npressupostària i el seu calendari d’execució.\n\n241\n\n\f242\n\nGASETA MUNICIPAL DE BARCELONA\n\nNÚM. 1\n\nDel Grup Municipal UpB:\n15. La Comissió d'Economia, Empresa i Ocupació acorda: 1. Reafirmar la\ndefensa i la vigència de la Carta Municipal de Barcelona com a expressió legal i\ndemocràtica de l'autonomia local de la ciutat de Barcelona. 2. Expressar el nostre\nrebuig a l'increment de l'Impost sobre Béns Immobles que comporta la Ley de\nPresupuestos Generales del Estado 2014 i a la Ley por la que establecen\ndeterminadas medidas en materia de fiscalidad medioambiental y se adoptan otras\nmedidas tributarias y financieras. 3. Instar al Govern municipal a aplicar mesures\nextraordinàries d'estímul a l'activitat comercial i industrial així com de suport a\nl'economia familiar que compensin el sobreesforç econòmic que suposarà\nl'increment de la quota de l'IBI.\nEl Sr. Portabella explica que el seu grup dóna molt valor a aquesta proposició\nperquè l’impost de béns immobles (IBI) és el tribut municipal més important des\ndel punt de vista de la recaptació. Destaca que, segons la liquidació del 2012, a\nBarcelona es van recaptar 580 milions en concepte d’IBI, xifra que representa el\n47% dels ingressos propis de l’Ajuntament i el 23% del total.\nRecorda que l’IBI és el principal instrument del qual disposen els ajuntaments a\nl’hora de dissenyar les seves polítiques fiscals, i que la quota a pagar de l’IBI és el\nvalor cadastral pel tipus de gravamen. Assenyala que, amb relació a l’IBI del 2014,\nhi ha dos possibles escenaris. Explica que, d’una banda, el projecte de\npressupostos generals de l’Estat per al 2014 planteja uns coeficients d’actualització\ndels valors cadastrals que, en el cas de Barcelona, són del 10% i que es traduirien\nen un increment considerable del rebut de l’IBI que paguen els barcelonins. D’altra\nbanda, recorda que el passat mes d’octubre el Govern central va aprovar la Llei\n16/2013, de mesures tributàries i financeres, que obliga a mantenir per als anys\n2014 i 2015 l’increment del 10% sobre el tipus de gravamen de l’IBI fixat per\nl’Ajuntament de Barcelona. Afirma que, d’aquesta manera, s’allarga dos anys més\nla situació que s’havia dit que era especial del 2011 i del 2012 i, per tant, es\nprodueixen també uns increments notables. Assenyala que, en aquest cas, la llei\nno permet abaixar el tipus de gravamen per compensar l’increment del 10%.\nManifesta que creuen que tot això és una ingerència inadmissible del Govern\ncentral en les competències dels ajuntaments i, molt especialment, en la Carta\nMunicipal de Barcelona. Explica que per això, en el primer punt de la proposició,\ndemanen que es reafirmi la defensa i la vigència de la Carta Municipal de\nBarcelona com a expressió legal i democràtica de l’autonomia local de la ciutat de\nBarcelona. Afirma que en el segon punt de la proposició reclamen que s’expressi\nexplícitament el rebuig a l’increment de l’impost sobre béns immobles que\ncomporta la Llei de pressupostos generals de l’Estat del 2014 i la Llei per la qual\ns’estableixen determinades mesures en matèria de fiscalitat mediambiental i\ns’adopten altres mesures tributàries i financeres. Explica que, a més han afegit una\nesmena que ha proposat el Govern en la part final del tercer punt, que és instar el\nGovern municipal a aplicar mesures extraordinàries d’estímul a l’activitat comercial\ni industrial, així com de suport a l’economia familiar, que compensin el sobreesforç\neconòmic que suposarà l’increment de la quota de l’IBI no derivat de cap\nincrement de tipus impositiu. Opina que la ingerència permanent del Govern\ncentral sobre les finances municipals, que en el cas de Barcelona consisteix en un\nnul respecte a la legislació pròpia, té un impacte sobre l’economia ciutadana i de\nles empreses. Afirma que, per tant, cal donar a conèixer aquest tipus de polítiques\nque tenen un recàrrec en les despeses dels ciutadans i ciutadanes de Barcelona i\nfer el possible per compensar-ho.\nEl Sr. Trullén expressa el suport del seu grup a la proposició, en coherència amb\nel que ja van defensar fa dos anys quan l’actual Govern de l’Estat va donar\nmostres de no respectar el principi d’autonomia local i va decretar un increment\ndel tipus de l’IBI. Remarca que es va dir que aquest increment seria temporal,\nperò que ara s’ha decidit prorrogar-lo per al 2014 i el 2015.\nExplica que, segons la Llei d’hisendes locals, els municipis només tenen\nl’obligació de tenir els valors cadastrals actualitzats, i els tipus impositius de l’IBI\nels ha de fixar lliurement cada municipi dins dels marges establerts i que fixa\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\naquesta llei. En aquest sentit, opina que el Govern central podria haver actuat de\nmanera més lleial obligant els municipis que fa més de deu anys que no actualitzen\nels valors cadastrals a aplicar els coeficients d’actualització. Afirma que, en canvi,\nel Govern central ha decidit actuar amb un nou decret que consolida el decretazo\namb què ja va incrementar els tipus impositius de l’IBI fa dos anys.\nLa Sra. Casanova remarca que, per al 2014 i 2015, el Govern central possibilita,\nperò no obliga, que els ajuntaments puguin seguir obtenint majors ingressos de\nl’IBI amb la finalitat de garantir l’estabilitat pressupostària. Afirma que, de fet,\nofereix dues possibilitats, tenint present que els percentatges varien per a cada\nmunicipi segons l’any de la darrera revisió cadastral. Explica que per a Barcelona\naquestes dues opcions són o bé augmentar un 10% el tipus impositiu, tal com es\nva fer el 2012 i 2013, o bé aplicar el coeficient d’actualització del 10% sobre els\nvalors cadastrals. Assenyala que, per llei, les dues opcions són incompatibles entre\nelles, i que el Govern municipal ja ha escollit la segona opció, perquè així no\nrenuncia a l’instrument del tipus impositiu de l’IBI. Afirma que, per tant, el Govern\nmunicipal pot congelar i fins i tot rebaixar la quota de l’IBI. Conclou que és la\ninacció del Govern municipal la que comportarà una pujada de l’IBI a la ciutat, ja\nque el Govern central només possibilita i és el Govern municipal el que decideix.\nManifesta que, per aquest motiu, el seu grup votarà en contra de la proposició.\nEl Sr. Mestre expressa el vot favorable del seu grup. Explica que el Govern\nespanyol ha acordat un increment legal dels tipus de gravamen de l’IBI amb\nefectes per a l’any 2014 i 2015, que és una pròrroga d’una mesura que ja va\nadoptar amb el Reial decret llei 20/2011. Afirma que, per tant, es troben amb una\ncontinuació de la pressió fiscal en allò que fa referència a la fiscalitat municipal\nimposada pel Govern central. D’altra banda, es refereix a la invasió de les\ncompetències municipals per part del Govern central. Pel que fa a això, opina que\nno és la primera vegada que succeeix i no serà l’última, tenint en compte el gran\natac a l’economia local que es fa en aquests moments en el Senat espanyol amb\nl’Avantprojecte de llei de racionalització i sostenibilitat de l’Administració local.\nLa Sra. Recasens expressa el suport del seu grup a la proposició. Explica que\ncomparteixen el primer punt, on es referma la defensa i vigència de la Carta\nMunicipal com una expressió legal i democràtica de l’autonomia local de la ciutat\nde Barcelona. Assenyala que, si bé la Carta Municipal no parla de les quotes de\nl’IBI i dels seus increments, sí que parla de l’autonomia fiscal. A més, recorda que\nla Carta Municipal preveu altres ingressos, per la qual cosa necessiten també\narribar a acords amb el Govern de l’Estat per possibilitar aquestes altres vies de\nfinançament de la ciutat en la participació dels ingressos de l’Estat.\nExplica que han arribat a un acord amb el Grup d’UpB pel que fa al tercer punt\nde la proposició, que parla d’aplicar mesures extraordinàries per compensar el\nsobreesforç econòmic que suposarà l’increment de la quota de l’IBI, per explicitar\nque aquest no vingui derivat de cap increment del tipus impositiu. En aquest\nsentit, assenyala que la ciutat de Barcelona té uns topalls que són fruit de la\nponència de revalorització de valors cadastrals que va tirar endavant fa deu anys, i\nque mai ha decidit desfer-se d’aquests topalls. Recorda que, per tant, quan hi va\nhaver el decret que possibilitava que els ajuntaments incrementessin el 10%\nl’impost de l’IBI, Barcelona va aplicar els topalls per no incrementar el tipus\nimpositiu. Explica que és veritat que ara s’han acollit a la revalorització de valors\ncadastrals que permet la llei, però remarca que tornaran a operar els topalls i, per\ntant, el tipus impositiu quedarà congelat en el 0,75%.\nEl Sr. Portabella diu a la Sra. Casanova que és veritat que es pot triar entre\naugmentar un 10% els valors cadastrals o apujar un 10% el tipus de gravamen de\nl’IBI, però que no es té l’opció de decidir què es fa amb l’IBI. Explica que si en el\ncas de Barcelona queda congelat és perquè l’Ajuntament té topalls, però remarca\nque queda congelat amb relació al 2013 i, per tant, és com si s’hagués augmentat.\nDestaca que això té unes conseqüències significatives sobre la ciutadania i ha estat\ndecidit pel Govern central. En aquest sentit, opina que el Partit Popular ha\nd’explicar a la ciutadania que està pagant més IBI per decisions que es prenen a\n600 km de Barcelona.\nLa Sra. Casanova demana un informe jurídic sobre si el Govern municipal té\npotestat per modificar el tipus impositiu a fi de congelar, o fins i tot rebaixar, la\n\n243\n\n\f244\n\nGASETA MUNICIPAL DE BARCELONA\n\nNÚM. 1\n\nquota de l’IBI per al 2014 i el 2015, ja que opina que és la manera de sortir de\ndubtes. Sol·licita que es pugui disposar d’aquest informe abans de la Junta de\nPortaveus.\nRemarca que la Llei d’hisendes locals diu que el tipus impositiu no pot estar per\nsota d’un tipus mínim i que, per tant, mentre no s’abaixi el tipus per sota d’aquest\nmínim, el Govern municipal pot decidir el que vol fer. Respecte als topalls,\nassenyala que va ser la manera com l’Ajuntament va decidir anar incorporant els\nnous valors cadastrals de manera gradual i que això ho haurien tingut\nindependentment del que hagués fet el Govern central.\nEl Sr. Portabella manifesta que, en tot cas, demanarà ell l’informe perquè és el\nproposant.\nLa Sra. Escarp assenyala que el pot demanar qualsevol grup.\nEl Sr. Portabella remarca que es pot aplicar el tipus impositiu sempre que no\ndisminueixi la quantitat que es pagava de l’IBI, però que, atès que l’IBI ha tingut\nun increment del 10% els dos últims anys, com a molt es pot mantenir al 21%,\nperò no es pot decidir abaixar-lo. Afirma que, per tant, el Govern de l’Estat\nperllonga l’increment del percentatge de l’IBI, cosa que reitera que suposa una\ninvasió competencial i una manca de respecte a la Carta Municipal.\nLa Sra. Recasens expressa el vot favorable de CIU, el Sr. Trullén expressa el vot\nfavorable del PSC, la Sra. Casanova expressa el vot contrari del PP, el Sr. Mestre\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S'aprova.\nb) Proposicions amb contingut de Declaració institucional\nc) Precs\nDel Grup Municipal PSC:\n16. Que el Govern municipal: 1. Aclareixi en aquesta Comissió quin és el termini\nmitjà d'atorgament d'una llicència d'activitat (excloent les de comunicació), i 2.\nQue, per tal de fer-ne un millor seguiment, en les properes edicions de la \"Memòria\njustificativa dels cost i rendiment dels serveis públics i del grau de compliment\nd'objectius\" del compte General, en l'apartat de \"Indicadors de gestió\" es detalli el\ntermini mitjà d'atorgament d'aquest tipus de llicències diferenciant entre les que\nhan tingut i les que no han tingut algun tipus d'anomalia per part del demandant\nde la llicència.\nLa Sra. Sánchez dóna el prec per formulat.\nLa Sra. Recasens explica que, el 2012, el termini mitjà de resolució\nd’autoritzacions d’activitats, que inclou la llicència d’activitat, comunicats i informes\nurbanístics i aprovacions tècniques de projectes, va ser de 9,3 dies, i el de llicència\nd’activitats, de 70,7 dies. Afirma que, el 2013, el termini mitjà de resolució\nd’autoritzacions d’activitats corrents és de 7,6 dies, i el de llicència d’activitats, de\n46,9 dies. Destaca que, per tant, s’ha produït una reducció considerable del temps\nde tramitació, cosa que afirma que es deu a les accions d’impuls de la gestió que\ndu a terme el Govern municipal.\nPel que fa al segon punt del prec, manifesta que en aquests moments no es\ndiferencia entre llicències amb anomalies i sense anomalies. Explica que no hi ha\ncap impediment per incloure en la memòria general l’indicador del termini mitjà\nd’atorgament d’una llicència, però que no és oportú diferenciar entre llicències amb\nanomalies i sense anomalies ja que seria complicat delimitar què s’entén per\ncadascun d’aquests conceptes.\nLa Sra. Sánchez demana que es facin arribar aquestes dades per escrit a tots els\ngrups, i que la documentació d’aquest informe de gestió figuri en el compte\ngeneral.\nEs dóna per tractat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal PP:\n17. Que se'ns informi i se'ns entregui total la documentació suport de tots els\nrequeriments que des de l'Administració de l'Estat s'han fet a l'Ajuntament de\nBarcelona sobre la definició de Zona de Gran Afluència Turística a Barcelona\n(ZGAT) per a que els comerços puguin obrir en dies festius i se'ns informi sobre\nquan ho té previst fer aquest Govern municipal.\nEl Sr. Mulleras planteja el prec.\nLa Sra. Escarp diu al Sr. Mulleras que, si no té inconvenient, li poden lliurar la\ndocumentació per escrit. Afirma que ella es compromet a fer que el Govern l’enviï\nde manera immediata.\nEl Sr. Mulleras afirma que l’última vegada que va passar això va trigar un mes a\nrebre la informació sol·licitada.\nLa Sra. Escarp pregunta a la Sra. Recasens si demà mateix es pot lliurar aquesta\ndocumentació.\nLa Sra. Recasens respon afirmativament.\nEl Sr. Mulleras manifesta que, de tota manera, vol intervenir, ja que una part\ndel prec demana quan té previst implantar la zona turística el Govern. Pel que fa a\naixò, assenyala que Barcelona reuneix els requisits necessaris per determinar una\nzona de gran afluència turística a la ciutat i que fa onze mesos que l’alcalde\nincompleix la llei, ja que el gener es va exhaurir el termini establert pel decret de\njuliol del 2012 per demanar la zona de gran afluència turística. A més, destaca que\nCatalunya és la comunitat autònoma d’Espanya que té més zones d’afluència\nturística en els seus municipis.\nDemana que s’acabi la indefinició i la manca de lideratge del Govern pel que fa a\naquesta qüestió, ja que opina que el comerç de la ciutat no pot continuar perdent\noportunitats de negoci. Afirma que, per la falta de determinació del Govern, el\ncomerç ha perdut en un any un mes de facturació, que és l’equivalent als festius\nen què no obren durant un any. A més, remarca que hi ha milers de creueristes\nque vénen i se’n van de la ciutat en un dia festiu i que no poden comprar perquè\nno hi ha res obert.\nSol·licita que es defineixi la zona de gran afluència turística al més aviat possible\ni que es digui quan es farà. Així mateix, demana que s’acabin les visites coactives\nde l’Ajuntament i de la Generalitat als comerços que obren en festius per evitar\nque obrin.\nLa Sra. Recasens nega que es facin visites coactives, i afirma que el que hi pot\nhaver són actuacions de la Guàrdia Urbana.\nD’altra banda, remarca que la Generalitat de Catalunya té recorreguda la norma\nde l’Estat pel que fa a l’ordenació de la normativa d’horaris comercials, atès que el\nmodel comercial és una competència plena de la Generalitat de Catalunya. A més,\nrecorda que la Generalitat està en procés de fer una nova normativa que regularà\nels horaris comercials i, per tant, l’Ajuntament restarà amatent a aquest\nnormativa.\nExplica que el que fa actualment el Govern municipal és donar suport al debat\nque té obert el sector del comerç per veure quin és el punt d’equilibri al qual es pot\narribar per satisfer les zones que volen obrir en dies festius i les zones que no ho\nvolen fer. Assenyala que en aquests moments s’han acostat les posicions quant al\nnombre de dies d’obertura en festius que no perjudicaria el petit comerç, perquè\nno hi hauria desplaçament de la demanda interna, però que hi ha un debat molt\nviu sobre si s’han de dissenyar zones turístiques i quines zones haurien d’obrir en\nels dies festius.\nManifesta que el Govern manté la mateixa posició de donar informació i ajudar\nel sector del comerç amb les eines de què disposa, com ara els plans de turisme de\ndistricte, que delimiten punts d’interès turístic de districte i, per tant, podrien ser\nuna eina per veure quines zones podrien obrir durant un major nombre de festius.\nAfirma que, de tota manera, el Govern es referma en el compromís que no\ndelimitarà zones turístiques si no és a petició del sector del comerç.\nExplica que faran arribar al Sr. Mulleras la carta que han enviat a la Secretaria\nd’Estat, que els ha instat a complir la norma, en la qual expliciten per què\n\n245\n\n\f246\n\nGASETA MUNICIPAL DE BARCELONA\n\nNÚM. 1\n\nBarcelona està seguint la normativa catalana pel que fa a l’establiment d’horaris\ncomercials.\nEs dóna per tractat.\n18. Que se'ns faciliti: 1. L'estat d'execució del pressupost 2012 prorrogat per a\nl'any 2013 de l'Ajuntament de Barcelona, tant d'ingressos com de despeses,\ndetallat per partides pressupostàries, a 30 de juny de 2013 i a 31 d'octubre de\n2013. 2. L'estat d'execució dels pressupostos d'exercicis tancats de l'Ajuntament\nde Barcelona, tant d'ingressos com de despeses, detallat per partides\npressupostàries, a 30 de juny de 2013 i a 31 d'octubre de 2013. Sol·licitem que\nse'ns lliuri aquesta informació en paper i en suport electrònic.\nLa Sra. Casanova formula el prec.\nLa Sra. Recasens manifesta que lliurarà la documentació, ja que no pot resumir\nel que es demana en dos minuts.\nLa Sra. Casanova pregunta si també els ho faran arribar en suport electrònic.\nLa Sra. Recasens respon que intentaran fer-ho. Assenyala que l’Ajuntament té\nestablert un mecanisme de rendiment de comptes i de pressupost i que, per tant,\nhan de poder arribar a satisfer les peticions que se’ls demanin però, alhora, han de\nrestar amatents a allò que especifiquen les normes.\nEs dóna per tractat.\nDel Grup Municipal UpB:\n19. Que els Comptes Anuals que presenta l’Ajuntament de Barcelona incorporin,\na partir dels de 2013, el balanç social.\nEl Sr. Portabella recorda que els comptes anuals de l’Ajuntament de Barcelona\nestan formats pel balanç de situació, els comptes de resultats, la liquidació del\npressupost i la memòria, i manifesta que demanen que s’hi inclogui el balanç\nsocial, que és un document que recull els resultats favorables i desfavorables que\nha generat l’actuació d’una empresa o organització en un període determinat.\nAfirma que, d’aquesta manera, el balanç social permet avaluar el compliment de la\nresponsabilitat social i ambiental d’una empresa.\nLa Sra. Recasens explica que han arribat a una transacció amb el Grup d’UpB\nper tal d’elaborar un informe complementari sobre el balanç social de l’any de\nliquidació, atès que no poden incloure el balanç social dins del compte general\nperquè la documentació dels comptes anuals està fixada de manera precisa.\nDestaca que el balanç social és un instrument que permet planificar, organitzar,\ndirigir, registrar i avaluar en termes quantitatius la gestió social i, per tant, veure\nel compliment de la responsabilitat social. Assenyala que ja hi ha alguna empresa\nmunicipal que ha incorporat aquest balanç, com BSM. Recorda que, fins i tot, ella\nva expressar que valia la pena haver mostrat a la resta de l’Ajuntament aquest\ntipus de memòries perquè creu que són molt interessants en moments de retorn\nsocial i de polítiques de responsabilitat social corporativa com l’actual. Remarca\nque, tanmateix, no és el mateix fer-ho a BSM que al conjunt de l’Ajuntament. En\naquest sentit, demana comprensió si en la primera liquidació del compte no es pot\npresentar un balanç social complet.\nEl Sr. Portabella agraeix l’acceptació del prec i les explicacions de la Sra.\nRecasens, i opina que les institucions han de fer cada vegada més passos en la\nlínia de retre comptes des del punt de vista social.\nEs dóna per tractat amb el redactat següent:\nQue als Comptes Anuals que presenta l'Ajuntament de Barcelona hi hagi un\ninforme complementari sobre el balanç social de l'any de liquidació.\n20. Que es defineixi i calendaritzi, d'acord amb el sector del comerç, una\ncampanya comercial als mercats i equipaments municipals per fomentar la\nreducció de l'ús de bosses de plàstic a Barcelona.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Portabella recorda que el passat 4 de novembre la Comissió Europea va\nadoptar un acord per demanar als estats membres de la Unió Europea que\nreduïssin el consum de bosses de plàstic lleuger en un 80%. Explica que, segons\nles últimes dades disponibles del 2011, Catalunya està per sota de la mitjana\neuropea en consum de bosses de plàstic d’un sol ús, i cada català o catalana en\ngasta 179 l’any, mentre que la mitjana europea és de 198. Manifesta que,\ntanmateix, creuen que encara es pot avançar més i que s’ha de fer una campanya\ncomercial en els mercats i en els equipaments municipals per fomentar la reducció\nde l’ús de bosses de plàstic a la ciutat. Afirma que són conscients que aquesta no\nseria la primera campanya que es fa en aquest sentit, però que pensen que paga\nla pena fer aquest tipus de campanyes de manera periòdica per tal d’aconseguir\nels objectius.\nEl Sr. Blasi manifesta que el Govern comparteix plenament aquesta proposta.\nExplica que ja s’han fet un parell de campanyes el 2009 i el 2010, però que hi\nhavia la voluntat de fer-ne una altra el 2013 amb la complicitat del sector, atès\nque les associacions de venedors dels mercats municipals hi poden contribuir de\nmanera decisiva. Afirma que per motius estrictes de comunicació no han pogut ferla, però que recullen el prec amb la intenció de fer-lo efectiu. A més, remarca que\nels agrada que el prec es refereixi a altres equipaments municipals a part dels\nmercats. Finalment, assenyala que, a més de conscienciar, aquesta campanya pot\nservir també per fer promoció dels mateixos mercats.\nEs dóna per tractat.\nd) Preguntes\nDel Grup Municipal PSC:\n21. En quin punt es troba el Pla especial d'equipament comercial alimentari de\nBarcelona (PECAB), i per quins motius el Govern de l'Ajuntament de Barcelona ha\ndeixat d'exercir el dret a recurs de cassació davant el Tribunal Suprem de la\nsentència 613/2013 del Tribunal Superior de Justícia de Catalunya que declara la\nnul·litat dels articles 17.1, 21.1, 29, 30.1 i 32 del PECAB?\nLa Sra. Jaurrieta formula la pregunta.\nEl Sr. Blasi afirma que el Pla especial d'equipament comercial alimentari de\nBarcelona (PECAB) es va aprovar el febrer del 2011 i, per tant, és vigent.\nAssenyala que, tanmateix, una de les entitats del sector, representativa sobretot\nde les grans superfícies alimentàries, va presentar un recurs davant del Tribunal\nSuperior de Justícia, que va dictaminar fa poc l’anul·lació d’una sèrie de preceptes,\nsobretot aquells que fan referència a la manca de justificació del concepte d’interès\nde ciutat. Manifesta que els Serveis Jurídics van considerar que era improcedent\npresentar un recurs davant d’aquesta resolució, que, a més, era susceptible de no\nser acceptat a tràmit. Explica que el que van decidir va ser començar a reactivar\nels mecanismes per tal de fer les modificacions oportunes en el PECAB i no pas una\nrevisió, cosa que opinen que és fàcil de fer amb un model de renovació i\nremodelació de mercats que ja preveu, per exemple, la incorporació dels\nsupermercats dins d’aquests equipaments.\nLa Sra. Jaurrieta opina que l’Ajuntament ha perdut bona part de la seva\ncapacitat de poder intervenir en la localització dels grans establiments de la ciutat,\nja que, a part del PECAB, abans del 2010 tenia també la capacitat d’informar de\nmanera vinculant el procés de llicència de la Generalitat. Manifesta que, atès que\nel Grup de CiU i quatre partits del consistori van donar suport a l’aprovació del\nPECAB, no entenen per què l’Ajuntament no ha desplegat tots els seus recursos\njurídics per defensar la capacitat de regular en l’àmbit de les grans superfícies.\nEl Sr. Blasi explica que hauran de resoldre un problema que es va generar en el\nmoment de redactar el PECAB perquè no es va saber justificar prou el que era\nl’interès de la ciutat, quan hi ha elements susceptibles de poder-ho fer. Afirma que\nhan posat en marxa tots els mecanismes i la tramitació per poder fer aquesta\nmodificació i que, a més, compten amb alguna de les persones que va contribuir a\nla redacció del PECAB. Manifesta que esperen que aquesta modificació rebi el\n\n247\n\n\f248\n\nGASETA MUNICIPAL DE BARCELONA\n\nNÚM. 1\n\nsuport de tothom, cosa que facilitarà l’acceleració dels tràmits i, sobretot, la\nprotecció del model de mercats.\nEs dóna per tractada.\nDel Grup Municipal ICV-EUiA:\n22. Com valora el Govern municipal el desenvolupament del programa de\ncapacitació professional i ocupació, i de formació i capacitació tecnològica al llarg\ndel tercer trimestre del 2013? Preguem que la informació es lliuri per escrit a la\nmateixa comissió.\nLa Sra. Sanz formula la pregunta.\nLa Sra. Recasens manifesta que el Govern valora molt positivament les activitats\nde capacitació professional i ocupacional dutes a terme al llarg del tercer trimestre\ndel 2013. Explica que el desplegament des de principis del 2013 de serveis\npermanents i universals d’atenció, orientació i desenvolupament professional ha\npermès atendre 5.994 persones el tercer trimestre del 2013, xifra que representa\nun 34% més que el mateix trimestre del 2012. A més, assenyala que el nombre de\npersones formades a través de les activitats de formació i capacitació tecnològica\nel tercer trimestre del 2013 s’ha incrementat un 9% respecte al tercer trimestre\ndel 2012. Explica que això ha estat possible gràcies a la reducció del nombre\nd’antenes per complementarietat amb altra oferta i a la reducció de la bretxa\ndigital, que s’ha vist compensada per un increment del 25% de persones que han\nrealitzat la formació tecnològica per a professionals i pimes organitzada per\nBarcelona Activa al Media-TIC.\nTot seguit esmenta les actuacions més destacades del trimestre. Explica que el\nservei d’orientació i recerca de feina no s’ha aturat durant el mes d’agost per poder\ncontinuar oferint assessorament, eines i estratègies a les persones en atur que\nbusquen feina, i que més de 3.000 persones han estat ateses a través d’aquest\nservei. Assenyala que el mes de juliol es va posar en marxa el programa de\nformació «Actualitza’t» per a la reorientació de professionals prioritàriament en\natur, que permetrà formar 800 persones durant el 2013. També es refereix al\nreforç de l’organització d’esdeveniments físics de reclutament i networking que\nfomenten el contacte directe entre els candidats i les empreses. En aquest sentit,\nexplica que el juny es va organitzar JobFluent en l’àmbit tecnològic, al qual van\nassistir 20 empreses i 250 candidats, i que es van fer 8 contractacions. Així\nmateix, afirma que el juliol es va fer un workshop per a agents de venda telefònica\nen què hi van participar 4 empreses i 57 candidats. Explica que també han\norganitzat quatre jornades de divulgació d’oportunitats professionals en el sector\nmobile; i que, en el desè any de funcionament del Projecte de Vida Professional,\nd’orientació acadèmica professional per a joves, han estès aquest projecte a l’àrea\nmetropolitana de Barcelona.\nDestaca que 64 joves i 40 aturats de llarga durada ja han estat contractats a\ntravés dels programes d’orientació, formació i ajuts a la contractació que duen a\nterme amb el cofinançament del SOC. Explica que els joves que en aquests\nmoments s’estan formant a la Casa d’Oficis de l’Espectacle han participat\nactivament en les Festes de la Mercè encarregant-se de la regidoria i l’assistència\ntècnica d’esdeveniments culturals, de creació i producció dels audiovisuals per a\nl’exposició «L’espai de les veus» a l’Umbracle i de les visites a l’exposició.\nManifesta que el nou model de Barcelona Activa que es va posar en marxa al\nllarg del 2012 està donant els seus fruits. En aquest sentit, destaca que el tercer\ntrimestre del 2013 han ofert més serveis a les persones aturades i més formació\ntecnològica als professionals, i han atès més emprenedors. Precisa que durant el\ntercer trimestre del 2013 s’han atès un 15% més de persones i un 167% més\nd’empreses que el tercer trimestre del 2012.\nLa Sra. Escarp interromp la Sra. Recasens i li demana que, si té més informació,\nla lliuri per escrit.\nLa Sra. Sanz afirma que la informació que els ha fet arribar el comitè d’empresa\nde Barcelona Activa és bastant diferent del que explica la tinenta d’alcalde. Explica\nque se’ls ha dit que en el programa de capacitació professional i ocupació hi ha un\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ndescens de gairebé el 20% dels atesos en el tercer trimestre del 2013 amb relació\nals del 2012, i que en el programa de formació i capacitació tecnològica hi ha\ngairebé un 30% de disminució, amb 27.000 persones ateses durant el 2013.\nManifesta que tenen la sensació que es mantenen les polítiques actives d’ocupació,\nperò que el Govern no està gaire preocupat per garantir que tota la demanda que\nté la ciutat amb relació a aquests programes pugui ser atesa. Explica que creuen\nque no és que hi hagi menys gent que s’apunta als cursos, sinó que hi ha\nprogrames que tenen places molt limitades per manca de recursos suficients, tal\ncom han plantejat en diversos precs.\nAfirma que volen disposar de tota la informació que ha explicat la Sra. Recasens\nper poder-la contrastar amb la que se’ls ha facilitat a ells. Demana que el Govern\ntambé revisi tota aquesta informació, ja que els preocuparia molt que avui hi\nhagués un descens de persones ateses en aquests programes, tenint en compte\nl’elevat índex d’atur.\nEs dóna per tractada.\n23. Quina opinió té la Tinenta d'Alcalde d'Economia, Empresa i Ocupació, en\nrelació a les declaracions públiques del President de la Fundació Barcelona Comerç,\nSr. Vicenç Gasca, sobre l'ampliació de La Maquinista i els seus efectes negatius\nsobre el comerç de la ciutat?\nEl Sr. Mestre explica que en el diari La Vanguardia del passat 13 de novembre hi\nhavia una notícia que portava per títol «El petit comerç de Barcelona contra\nl’ampliació de La Maquinista». Assenyala que, entre altres coses, aquesta notícia\ndeia el següent: «Ha causat un gran malestar entre els comerciants de la ciutat\naquesta ampliació. La Fundació Barcelona Comerç ha sol·licitat reunir-se amb la\ntinenta d’alcalde Sònia Recasens i amb el tinent d’alcalde Antoni Vives». Afirma\nque el petit comerç i el seu president, el Sr. Vicenç Gasca, diuen «que no entenen\ncom, en qüestió de pocs mesos, l’Ajuntament de Barcelona ha permès l’ampliació\nde centres comercials, La Maquinista i Glòries, i ha anunciat la construcció d’un\nnou centre a la futura estació ferroviària de la Sagrera». A més, explica que el Sr.\nGasca afirma que no entén que en aquests últims mesos s’hagi donat llum verda a\n52.000 m² més de sostre comercial, i que els comerciants també critiquen el que\nconsideren un doble joc de l’alcalde. Assenyala que, segons el Sr. Gasca, l’alcalde\nXavier Trias no va voler aprofundir en la qüestió de liberalitzar els horaris\ncomercials a la ciutat per no perjudicar el petit comerç, i així va justificar\nmantenir-se al marge d’aquesta qüestió, però que, en canvi, no té cap problema\nper ampliar la superfície dels centres comercials, cosa que perjudica molt els petits\ncomerciants.\nLa Sra. Recasens explica que han tingut ocasió de reunir-se amb el Sr. Gasca i\namb bastants membres de la Fundació Barcelona Comerç i que han pogut copsar\nde primera mà la lògica preocupació dels eixos comercials, sobretot els més\npropers a La Maquinista, per l’increment de 25.000 m² de superfície comercial\nd’aquest centre. Manifesta que els han expressat que de moment el projecte de\nmodificació dels usos comercials de La Maquinista havia passat una fase inicial de\ntramitació amb l’abstenció dels grups municipals, i que ara s’entrava en una fase\nde negociació en la qual s’intentaria trobar un punt d’equilibri, ja que els\ncomerciants tenen por que això pugui representar un canvi de model del mix\ncomercial.\nRecorda que, d’una banda, hi ha aquest increment de superfície comercial, però\nque, de l’altra, hauran de decidir posteriorment el destí del 10% de l’aprofitament\nurbanístic a través dels plans de millora urbanística. Assenyala que el Grup del PSC\nva plantejar fa poc que no estava d’acord amb els valors que s’havien donat per\nvalorar aquest 10% d’aprofitament i que, per tant, estan en converses amb aquest\ngrup per intentar arribar a un acord. Afirma que, en qualsevol cas, en la reunió\nmantinguda amb el Sr. Gasca i la resta de membres de la fundació ha quedat molt\nclar que el petit comerç necessita accions de promoció del comerç i petites\nactuacions urbanístiques en aquesta zona, com ara la sortida de Fabra i Coats a\nl’eix comercial per garantir l’afluència de pas, o millores en la senyalització dels\neixos comercials. Remarca que cal que la Sagrera tiri endavant perquè això\n\n249\n\n\f250\n\nGASETA MUNICIPAL DE BARCELONA\n\nNÚM. 1\n\nsuposarà 12.000 habitatges amb 35.000 habitants nous i 40 milions de persones\nque passaran per l’estació en el futur. Afirma que, per tant, cal fer guanyar\ncentralitat urbana a aquesta zona de la Sagrera, que és un objectiu compartit pels\ncomerciants.\nEl Sr. Mestre manifesta que la crisi té un greu impacte en el comerç de la\nmajoria de barris de Barcelona i que les decisions del Govern municipal amb relació\na l’ampliació dels centres comercials incrementen aquesta situació de dificultat,\nque porta al tancament de comerços o a una situació molt precària dels\ncomerciants. Afirma que el petit comerç dels barris de Barcelona no necessita\nnomés accions de promoció, sinó que no se’l posi en la situació de competir amb\ngrans centres comercials, que opina que és una lluita desigual i que no podran\nsuportar els comerciants d’àrees senceres de la ciutat. En aquest sentit, explica\nque comparteix amb el Sr. Gasca que el Govern de la ciutat fa un doble joc, ja que\ndiu que defensa el petit comerç i, alhora, no para d’ampliar els centres comercials.\nD’altra banda, precisa que el seu grup no es va abstenir en la proposta\nd’ampliació de La Maquinista, sinó que va votar-hi en contra, entre altres coses\nperquè parteixen del principi que les escoles públiques s’han de construir amb fons\npúblics i no poden ser objecte de compravenda amb privats.\nEs dóna per tractada.\ne) Seguiment Proposicions / Declaracions de Grup\nDel Grup Municipal PSC:\n24. La Comissió d'Economia, Empresa i Ocupació acorda que el Govern\nmunicipal incorpori al Pla estratègic de comerç de la ciutat de Barcelona una\nmesura específica destinada als comerços històrics i emblemàtics de Barcelona que\nincorpori mesures de protecció d'aquest tipus d'establiments.\nEs dóna per tractada.\nDel Grup Municipal PP:\n25. Es requereix al Govern municipal que informi sobre les gestions realitzades i\nl'estat d'execució de la proposició següent, aprovada en la sessió del 17 de juliol de\n2013: (M1115/8194) Instar a la Generalitat de Catalunya a que transfereixi a\nl'Ajuntament de Barcelona la recaptació de l'impost sobre grans superfícies\ncomercials obtinguda a la ciutat per destinar-la a la política de promoció i suport\ndel comerç de proximitat de Barcelona.\nEs dóna per tractada.\nVI) Mocions\nNo havent-hi altres assumptes per tractar, la Presidència aixeca la sessió a les\n22 hores 30 minuts.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nComissió de Seguretat i Mobilitat\nActa de la sessió extraordinària del dia 15 de novembre de 2013, aprovada\nel dia 12 de desembre de 2013\nA la sala President Lluís Companys de la casa de la ciutat, el 15 de novembre de\n2013, s'hi reuneix la Comissió de Seguretat i Mobilitat, sota la presidència de la\nIma. Sra. Míriam Casanova Doménech. Hi assisteixen les Imes. Sres. i els Ims.\nSrs.: Joaquim Forn i Chiariello, Mercè Homs i Molist, Francina Vila i Valls, Assumpta\nEscarp i Gibert, David Escudé i Rodríguez, Pilar Díaz López, Alberto Villagrasa Gil,\nOscar Ramírez Lara, Joaquim Mestre Garrido, Isabel Ribas Seix, Joan Laporta i\nEstruch, assistits per la Sra. Ester Solana i Grasa, que actua per delegació del\nSecretari General de la Corporació i certifica.\nExcusen la seva absència els Ims. Srs.: Eduard Freixedes i Plans, Raimond Blasi\ni Navarro i la Ima. Sra. Immaculada Moraleda Pérez.\nS'obre la sessió a les 9,30 h.\nÚnic. Informe en relació als fets succeïts la nit del 5 d’octubre al barri del Raval.\nEl Sr. Forn expressa el condol per la mort del Sr. Juan Andrés Benítez en nom\nseu i de l’Ajuntament i assegura que els fets succeïts al carrer Aurora i la posterior\nmort del Sr. Benítez els han colpit a tots, per la qual cosa considera adient que\ns’analitzi el que va passar i alhora que es reculli la preocupació ciutadana.\nA continuació, explica que dia 5 d’octubre, poc abans de dos quarts de deu del\nvespre, la centraleta del 092 va rebre una primera trucada d’un home que\ndemanava que la policia anés al carrer Aurora, 16 bis, 1r, 1a, perquè havia trobat\nun lladre a casa seva. Després d’un intercanvi de preguntes i respostes, algunes de\nles quals inconnexes, va penjar el telèfon. Segons exposa, poc després va tornar\ntrucar dient que s’havia barallat amb el lladre, que li havien robat tot i que la seva\nfamília era al domicili, però en aquesta ocasió va dir que el pis era el 2n, 1a.\nSeguidament, assenyala que es va traslladar la petició a l’operador de Mossos\nd’Esquadra i aproximadament a dos quarts de deu de la nit la Guàrdia Urbana va\ntrucar al 061 per informar dels fets i es va indicar l’adreça carrer Aurora, 16 bis,\n2n, 1a. Així, remarca que l’endemà, un cop es va saber de la mort del senyor\nBenítez, es van demanar explicacions i assegura que ell mateix es va posar en\ncontacte amb el director de la policia, el senyor Manel Prat i que l’alcalde va parlar\namb el conseller d’interior, Ramon Espadaler. Segons afirma, aquests contactes\ns’han mantingut de forma periòdica durant les darreres setmanes, fent valer la\ncol·laboració entre ambdues administracions i els cossos policials que en depenen,\nja que considera que és la seva feina.\nSeguidament, comenta que tothom coneix que es tracta d’uns fets que es\ntroben sota investigació judicial i que a mesura que han passat els dies s’han\nconegut noves informacions, algunes contradictòries, com ara amb els primers\nresultats de l’autòpsia, errors en la transcripció de les trucades o versions diferents\nen relació amb la baralla, la qual cosa fa que el principi de prudència sigui, segons\nel seu parer, fonamental. En aquest sentit, afirma que davant un cas així, no es\npot fer cap tesi fins que no conclogui la investigació. Tanmateix, insisteix que\ns’està treballant amb la col·laboració institucional i amb prudència.\nQuant a la col·laboració i la preocupació institucionals, explica que al llarg de les\ndarreres setmanes s’han dut a terme diferents accions, com ara que entre el 18\nd’octubre i el 7 de novembre, l’alcalde ha rebut diversos escrits per part del\npresident de l’Associació de Veïns del Raval, Josep García, del portaveu del Front\nd’Alliberament Gai, Eugeni Rodríguez i de la vicepresidenta del Consell de Gais,\nLesbianes i Dones i Homes Transsexuals, María José Ariza, on manifestaven el seu\ninterès pels fets i assegura que se’ls ha donat resposta i que, a més, l’alcalde ha\nexpressat el seu colpiment i la intenció que la justícia aclareixi els fets i en\ndetermini les responsabilitats.\nSeguidament, exposa que la regidora de Dona i Drets Civils, Francina Vila, i la\nregidora de Ciutat Vella, Mercè Homs, també es van posar en contacte per escrit\namb el director de la Policia, Manel Prat, i amb el subdelegat del Govern espanyol a\n\n251\n\n\f252\n\nGASETA MUNICIPAL DE BARCELONA\n\nNÚM. 1\n\nBarcelona, Emilio Ablanedo, per traslladar la preocupació expressada pel conseller\nde Gais, Lesbianes i Dones i Homes Transsexuals i demanar la investigació dels\nfets i la informació corresponent a totes les cartes. Segons explica, la regidora de\nCiutat Vella ha donat informació dels fets en els òrgans de participació del Districte\ni el president del Grup Municipal d’Iniciativa per Catalunya – Esquerra Unida i\nAlternativa, Ricard Gomà, també es va dirigir per escrit a l’alcalde per demanar la\nconvocatòria extraordinària urgent del Consell de Seguretat Urbana. Alhora, afirma\nque la regidora del grup PSC, la Sra. Escarp, també va demanar la convocatòria\ndel mateix Consell.\nAixí mateix, assegura que, tenint en compte que la investigació judicial segueix\noberta, han considerat oportú convocar de manera extraordinària aquesta\nComissió, per tal de compartir i explicar els fets. També esmenta que dia 14\nd’octubre, la síndica de Greuges, Assumpció Vila, va notificar-li que havia rebut\nuna queixa en relació amb aquest cas, i que, tot i la seva preocupació per aquests\ntemes, havia decidit inhibir-se perquè no forma part de les seves competències.\nSeguidament, recorda que ell ha tingut l’oportunitat d’informar els regidors dels\ndiferents grups, tant com a iniciativa pròpia com atenent la sol·licitud que se li ha\nformulat. En aquest sentit, insisteix en la seva plena disposició a facilitar tota la\ninformació de què disposi. També recorda que les darreres setmanes s’ha reunit la\nJunta Local de Seguretat i la Junta de Seguretat de Ciutat Vella, per tal de tractar i\nanalitzar aquest assumpte i compartir-ho amb els cossos policials.\nA continuació, comenta que el dia abans dels fets, la víctima va ser trobada pels\ntreballadors del metro de la Barceloneta, perdut i desorientat i en varen informar\nla Guàrdia Urbana, que hi va acudir pocs minuts després i, segons explica, es va\nidentificar com a Juan Andrés Benítez i va reconèixer que havia consumit alguna\nsubstància, així com també que vivia al carrer Aurora i la patrulla l’hi va\nacompanyar. Segons exposa, quan es van conèixer aquests fets, es va informar la\njutgessa. Així, afirma que actuen amb prudència, però també amb exigència, i\nrepeteix que els interessa tot el que passa a la ciutat i que volen que s’aclareixi tan\naviat com sigui possible. Tanmateix, assegura que s’ha d’avançar sobre segur i\nprendre les decisions correctes, per la qual cosa apel·la a la responsabilitat de tots,\ntant del govern com de l’oposició.\nPel que fa a les imatges que van aparèixer als mitjans de comunicació, comenta\nque no els va caldre veure-les per demanar explicacions i afirma que una mort en\naquestes circumstàncies genera preocupació des del primer moment.\nA continuació, recorda que durant la inauguració de la nova Escola Mediterrània,\nl’alcalde va demanar que s’aclarissin els fets i també que dia 6 de novembre va\nfixar de nou la posició de l’Ajuntament pel que fa al seu suport al conseller\nEspadaler i perquè es prenguin les decisions que calguin perquè no es tornin\nproduir fets com aquest. Tot i això, insisteix que demanen prudència, però també\nfermesa, perquè assegura que les imatges que han aparegut als mitjans de\ncomunicació no deixen ningú indiferent. En aquest sentit, assegura que la\ninvestigació judicial i la investigació interna ajudaran a aclarir els fets i que\nl’Ajuntament seguirà amb lupa els resultats i les conclusions. Per aquest motiu,\nconsidera innecessari participar en cap espiral de declaracions ni judicis previs.\nAixí, comenta que cal plantejar-se com s’actuarà a partir d’ara per tal de seguir\ntreballant sense malmetre la confiança dels ciutadans en el sistema de seguretat,\nper la qual cosa manifesta que cal un treball conjunt. Alhora, assegura que tenen\nun sistema fort i que ha de ser una garantia de futur i que el compromís del\ngovern per la seguretat és total.\nPel que fa a les xifres, comenta que a Ciutat Vella els fets delictius han baixat un\n11,7, el que significa que s’han comès 5.400 fets delictius menys, així com també\nque els robatoris amb força han disminuït un 8,81. Alhora, explica que la Guàrdia\nUrbana i els Mossos han realitzat 17.438 detencions a tota la ciutat, de les quals\n7.868 han estat a Ciutat Vella, a més d’una trentena de dispositius policials\nconjunts per prevenir i reduir l’activitat delinqüencial. Així mateix, recorda que\nl’enquesta de serveis atorgava a la seguretat ciutadana la millor nota des del 1996\ni que els fets delictius des del 2009 s’han reduït en un 15,19 %. També esmenta\nque les denúncies per atemptats, desobediència, resistència als agents de\nl’autoritat de Mossos d’Esquadra i Guàrdia Urbana a Ciutat Vella s’ha reduït\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nprogressivament: l’any 2009, 364 denúncies; l’any 2012, 274 denúncies i en el\nque es porta d’any 2013, 199, la qual cosa considera que és un reflex del que\npassa a la ciutat i del que passa a Ciutat Vella i al Raval i comenta que en el marc\nd’aquesta Comissió és important compartir el bon treball que realitzen els cossos\npolicials.\nFinalment, afirma que no està satisfet amb els fets de dia 5 d’octubre al Raval,\nja que no poden estar contents que hi hagi problemes que necessitin la intervenció\npolicial i molt menys si després una persona perd la vida. Però assegura que\ntampoc els satisfà que es treguin conclusions precipitades o que es facin judicis\nsense conèixer el relat. Alhora, insisteix en el fet que està a la disposició de tots\nper respondre les preguntes que es creguin oportunes.\nLa Sra. Escarp lamenta la mort del senyor Juan Andrés Benítez i transmet el\ncondol als familiars, amics i amigues.\nSeguidament, fa referència a les imatges que s’han ofert a través dels mitjans\nde comunicació i assegura que posen la pell de gallina. Així mateix, agraeix\nl’informe del tinent d’alcalde i afirma que considera ridícul el paper que han fet\narribar com a guió, tot i que reconeix que el Sr. Forn devia voler esperar que\nparlés el Sr. Espadaler en el Parlament per a després muntar el seu discurs.\nQuant a les qüestions que preocupen el seu grup, i, segons assegura, a molta\ngent, remarca que es tracta de temes que han sacsejat la política del cos de\nMossos d’Esquadra i que, segons el seu parer, han trencat el principi bàsic de\nconfiança. Alhora, recorda que aquests fets se sumen al cas Ester Quintana i a la\nretirada dels Mossos en el turó de la Peira, així com al del periodista Bertran\nCazorla, entre d’altres. Així, comenta que no entrarà en les picabaralles entre els\ncossos policials, les quals considera lamentables, ni en l’anàlisi de les diferents\ninformacions. En aquest sentit, esmenta que la justícia tindrà l’última paraula\nsobre els fets i els responsables. També comenta que no hi ha hagut cap iniciativa\nper part del govern de convocar cap sessió i que si se celebra aquesta és gràcies\nals grups de l’oposició.\nA continuació, exposa que d’ençà de la mort del senyor Benítez, han succeït tres\nfets que han tingut conseqüències en la confiança dels ciutadans i ciutadans en el\ncos dels Mossos d’Esquadra. En primer lloc, assegura que la manca de\ntransparència genera judicis paral·lels, de tal manera que es confon la defensa\nd’un cos policial i l’exercici de la màxima transparència a donar explicacions per\nevitar aquestes situacions. Tot i això, manifesta el seu suport al cos de Mossos\nd’Esquadra i al cos de la Guàrdia Urbana, però recorda que no és la primera\nvegada que el Departament d’Interior és sotmès a un judici paral·lel per manca de\ntransparència.\nEn segon lloc, retreu la manca d’implicació política, pel fet que hagin hagut\nd’esperar vint dies per escoltar l’opinió de l’alcalde i assegura que les primeres\ndeclaracions varen ser molt desafortunades, referint-se a les paraules que va dir\nsobre que no s’implicaria en un assumpte així. Segons el seu parer, això denota\nfalta d’implicació política i és un intent de minimitzar i dissimular el problema. En\naquest sentit, també recorda que onze dies després l’alcalde va dir que no volia\nveure imatges així a Barcelona, fet amb el qual assegura que està d’acord, però\nretreu que ho digués un mes després de la mort del senyor Benítez. Així mateix,\nexplica que entre aquestes dues dates, dia 29 d’octubre, hi va haver una Junta de\nSeguretat de Ciutat Vella i que dia 30 va aparèixer una nota de premsa del Servei\nde l’Ajuntament en la qual es facilitaven dades en matèria de seguretat a Ciutat\nVella i, segons afirma, tot eren bones notícies i ni s’esmentava el senyor Benítez.\nAixí, considera que intenten minimitzar-ho, tal com va fer el conseller el dia abans\nen el Parlament, de tal manera que es va voler resoldre el seu silenci amb cinisme,\nen un Consell de Barri, demanant un minut de silenci a les persones presents.\nAlhora, manifesta que des del seu grup no són partidaris dels escarnis, però\ntampoc del cinisme i reitera que hi ha imatges que no vol veure, com un grup\nd’agents dels Mossos d’Esquadra fugint d’en mig d’una actuació policial perquè un\ngrup de ciutadans els increpen, entre altres coses.\nEn tercer lloc, comenta la qüestió dels publireportatges que s’han emès per\nrecuperar la credibilitat de la policia. Segons la seva opinió, la credibilitat no es\nrecupera amb imatges maques de patrulles mixtes ni explicant les bondats de la\n\n253\n\n\f254\n\nGASETA MUNICIPAL DE BARCELONA\n\nNÚM. 1\n\ncoordinació policial. En aquest sentit, remarca que la pèrdua de credibilitat dels\nMossos d’Esquadra és un fet greu i considera que pot costar molt d’aixecar.\nSeguidament, recorda que davant la situació de crispació que es viu als carrers, es\nva voler convocar un consell de seguretat urbana, ja que tots hi són presents:\ngovern, cossos policials, partits polítics i societat civil, per tal de trobar\nmecanismes per refer la relació. Segons afirma, la seguretat és un dret i no la pot\npatrimonialitzar cap partit, i considera que aquest tema no pot obrir els telenotícies\ncada dia. Alhora, insisteix que l’alcalde ha de donar la cara i ser transparent.\nEl Sr. Villagrasa també lamenta la mort del senyor Benítez i espera que la\njustícia sigui implacable. Seguidament, manifesta el seu suport als cossos policials,\nja que, segons la seva opinió, en democràcia, la policia és garantia de llibertat i de\nseguretat. En aquest sentit, afirma que la policia garanteix l’exercici dels drets i les\nllibertats, per la qual cosa considera que no s’han de fer judicis paral·lels ni\ncriminalitzar de forma global cap cos de seguretat, sinó que han de tenir suport\ninstitucional i polític.\nA continuació, retreu al PSC que davant la notícia de la reobertura de la\ninvestigació de la mort d’un home l’any 2009 per la reducció de la Guàrdia Urbana\nno demanin també una comissió extraordinària i, en aquest sentit, afirma que no\nho fan perquè governaven ells. Tanmateix, assegura que des del seu grup actuen\nsempre igual, tant si governen com si estan a l’oposició, ja que, segons la seva\nopinió, en aquests temes tan delicats han de prevaldre la prudència i la\nresponsabilitat. Així, considera que quan es fan judicis paral·lels es creen\nsituacions greus i preocupants. També recorda que al Consell de Ciutat Vella, la\nregidora Mercè Homs va viure una situació que en democràcia no es pot permetre i\nli manifesta el seu suport pels insults que va rebre.\nSeguidament, demana al Sr. Forn quina és la coordinació entre Guàrdia Urbana i\nMossos d’Esquadra, així com també què va passar exactament al Raval i quina\ninformació es va donar, ja que, segons l’explicació feta i el que ha sortit damunt\npremsa, sospita que no s’ha donat tota la informació en el moment adequat. En\naquest sentit, també li pregunta quan el varen informar a ell, a l’alcalde o la\nregidora de Districte o si és que es varen assabentar per la premsa. Per aquest\nmotiu, critica la mala política de comunicació d’Interior i del Sr. Prat, el qual\nconsidera que ha estat un irresponsable en matèria de comunicació i que ha\nperjudicat la imatge del senyor Benítez i la imatge dels Mossos d’Esquadra, per la\nqual cosa considera que el millor que podria fer és anar-se’n a casa.\nA continuació, insisteix que cal esperar l’actuació de la justícia i de la\ninvestigació interna de Mossos, sense criminalitzar ningú abans d’hora. En aquest\nsentit, esmenta la presumpció d’innocència i recorda que és la justícia qui\ndictamina la culpabilitat d’una persona, per la qual cosa des del seu grup volen que\ns’investigui i que s’arribi fins al final.\nAixí mateix, critica la reacció de l’alcalde, ja que considera que ha estat el gran\nabsent en aquest cas tan desgraciat, ja que considera que una persona que lidera\nun ajuntament no pot estar en silenci tant de temps i, alhora, que quan ha fet\ndeclaracions han estat tan desafortunades que han creat inseguretat entre els\ncossos policials, inseguretat mediàtica, i inseguretat en la ciutadania. Alhora,\nassegura que no ha estat a l’alçada de les circumstàncies i demana per què no ha\nconvocat el Consell de Seguretat Urbana. En aquest sentit, afirma que no ho ha fet\nperquè havia de donar la cara i que amb aquesta Comissió s’ha amagat darrere el\nSr. Forn.\nSeguidament, insisteix en la seva confiança en la policia d’un estat democràtic i\nafirma que no es pot permetre que passi el mateix que en el turó de la Peira, ja\nque, segons el seu parer, això provoca que els Mossos d’Esquadra tinguin dubtes a\nl’hora d’actuar que, segons assegura, repercutiran en perjudici de la seguretat. En\naquest sentit, considera que la policia ha de poder actuar amb contundència i s’han\nde sentit recolzats per les institucions, per la ciutadania i pels partits polítics, ja\nque, al final, tot plegat repercutirà en una crisi de seguretat que no beneficiarà\nningú.\nFinalment, comenta que espera que l’alcalde exerceixi la seva responsabilitat i\nque quan faci declaracions no les faci de cara a la galeria, sinó com a alcalde,\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ngarantint la prudència i el respecte als cossos de seguretat, així com també a la\npersona morta.\nEl Sr. Mestre lamenta també a mort del senyor Benítez i assegura que\ncontinuaran exigint l’esclariment dels fets i les responsabilitats que se’n derivin.\nDirigint-se al Sr. Forn, exposa que considera sorprenent que hagi començat\nparlant de l’excel·lent coordinació amb els Mossos d’Esquadra i el Departament\nd’Interior i, alhora, dels nombrosos contactes arran de la mort del senyor Benítez.\nAixí, retreu també que l’informe tingui vint-i-dues línies. Per aquests motius,\nafirma que només poden arribar a la conclusió que aquests contactes no s’han\nproduït o, si s’han produït, no han estat satisfactoris i que la coordinació no és tan\nexcel·lent com es pretén fer veure, ja que han estat pendents de com es resolia la\ncompareixença al Parlament per fer avui l’informe de manera oral. Segons el seu\nparer, això manifesta la contradicció entre el que el govern diu i el que està\nsucceint.\nA continuació, comenta tres punts que, segons la seva opinió, són molt greus i\nque han tingut lloc els darrers mesos. En primer lloc, esmenta la mort del senyor\nBenítez i considera que estan davant un cas gravíssim de brutalitat policial per part\ndels Mossos d’Esquadra de la comissaria de Ciutat Vella, ja que les imatges ho\ndemostren, les declaracions dels testimonis ho confirmen i la interlocutòria de la\nmagistrada també ho posa de manifest en els raonaments jurídics de l’auto,\nexplica, en els punts 3, 4 i 5. Així, recorda que la interlocutòria acaba amb la\nimputació de vuit agents per un delicte contra la vida i/o la integritat física, un\ndelicte contra la integritat moral, un delicte de coaccions i un delicte d’obstrucció\nde la justícia.\nEn segon lloc, comenta que hi ha hagut un seguit d’actuacions inacceptables\ndels Mossos d’Esquadra de la comissaria de Ciutat Vella durant els darrers mesos,\nles quals han creat alarma, rebuig i crispació. Tanmateix, comenta casos com la\ndetenció i maltractament d’un periodista, el senyor Cazorla, així com una batuda a\ndiversos locals del Raval, amb actuacions desproporcionades i els fets del carrer\nAurora. Segons la seva opinió, són actuacions inacceptables.\nEn tercer lloc, també exposa que mentre tot això succeeix al Districte de Ciutat\nVella, es troben amb la indiferència i la inacció, durant un mes, del govern\nmunicipal. En aquest sentit, proposa dues preguntes. Per una banda, què és el que\nestà passant perquè hi hagi tot un seguit d’actuacions que estan provocant\ncrítiques i rebuig ciutadà i polític, ja que, segons exposa, en aquestes actuacions hi\nha una evident manca de respecte als drets fonamentals de la ciutadania per part\nd’agents d’aquest cos de policia. Així, explica que estan parlant des dels fets del\ndesallotjament de la plaça Catalunya fins a la intervenció dels Mossos a la Ciutat\nde la Justícia, del cas de la senyora Quintana, de la mort del senyor Benítez,\netcètera. Segons el seu parer, des que el Sr. Mas és president de la Generalitat de\nCatalunya i va nomenar el Sr. Puig, s’ha fet un discurs sobre seguretat molt\npreocupant i cita una frase del mateix Felip Puig on deia que anirien fins al límit de\nla llei i una mica més. En aquest sentit, retreu aquestes paraules i considera que\nno s’ha d’anar més enllà de la llei. Així, exposa que aquest discurs ha desaparegut,\nperò que les pràctiques continuen, sumat això a la mala gestió de les situacions\nconflictives generades per actuacions dels Mossos d’Esquadra. També insisteix que\ndes que el Sr. Mas és president de la Generalitat des de la cúpula del Departament\nd’Interior es toleren i protegeixen reaccions corporatives per part dels Mossos que\nno haurien de permetre’s en cap àmbit de l’Administració pública.\nSeguidament, demana què està passant perquè davant uns fets tan greus\nl’alcalde no digui ni faci res i insisteix que ha tardat un mes a respondre després\ndels fets del carrer Aurora i comenta que no és casual que ho fes després que la\nmagistrada decidís la imputació de vuit Mossos d’Esquadra.\nDirigint-se al Sr. Forn, li recorda que és el primer dia que parla públicament,\ndesprés de quaranta dies i que l’alcalde, a més de les declaracions de dia 6 de\nnovembre, va fer dues referències als fets. Segons explica, la primera la va fer dia\n23 d’octubre, al Plenari del Consell de Ciutat, quan els representants del Casal\nd’Infants del Raval li van demanar sobre els fets i ell va respondre que estaven\nsent investigats pels Mossos d’Esquadra i ni tan sols va fer referència a la\ninvestigació judicial, que ja s’havia iniciat, ni tampoc a trucades, gestions,\n\n255\n\n\f256\n\nGASETA MUNICIPAL DE BARCELONA\n\nNÚM. 1\n\netcètera. Per aquests motius, demana al Sr. Forn que demostri que han tingut\naquesta preocupació permanent i aquest diàleg que esmenten.\nA continuació, també comenta que l’alcalde, el dia 25 d’octubre, va respondre a\nun periodista dient que no es posaria en un embolic com aquest i, segons explica,\nno va parlar de cap contacte amb el conseller, ni del treball conjunt, etcètera. En\naquest sentit, considera la resposta indigna d’un alcalde de Barcelona.\nSeguidament, esmenta les declaracions de dia 6 de novembre, les quals, per al seu\ngrup, no tenen cap credibilitat. Segons el seu parer, davant un fet tan greu,\nl’alcalde ha esperat a veure si les coses es calmaven i com que no s’han calmat ha\nvolgut fer veure que havia fet coses que no ha fet realment, per la qual cosa\nassegura que no li poden donar credibilitat. També afirma que es tracta del màxim\nresponsable de tots els òrgans de seguretat de la ciutat i a partir del que han\nexplicat encara no han pogut veure cap actuació.\nSeguidament, afirma que si l’alcalde no vol fer d’alcalde s’ho hauria de plantejar,\nja que, segons la seva opinió, durant aquestes setmanes no ha sabut fer d’alcalde\ndavant de les situacions difícils. En aquest sentit, assegura que confien en el\nprocés judicial en curs i que la magistrada que el dirigeix per tal d’aclarir els fets.\nTanmateix, insisteix que durant quaranta dies el govern ha estat amagat, fet que\nha els provocat vergonya, segons explica, ja que són fets molt greus, i considera\nque hauria de reconèixer els errors comesos i demanar disculpes. Alhora, comenta\nque des del seu grup exigeixen una reunió urgent i extraordinària del Consell de\nSeguretat Urbana i recorda que ja fa dues vegades que ho demanen, perquè ja ho\nvaren demanar dia 11 d’octubre i el Sr. Trias s’ha negat a fer-ho.\nA continuació, reclama al Sr. Forn que, juntament amb el Sr. Trias, exigeixin al\nconseller d’Interior una intervenció immediata i decidida a la comissaria de Ciutat\nVella per posar fi a la situació que s’està vivint i, alhora, que s’informi d’això als\ngrups i a la ciutadania, amb tota la informació del que s’ha tractat i com s’ha\ntractat a la Junta Local de Seguretat.\nAixí mateix, també insisteix a reclamar que el Sr. Prat sigui separat de la seva\nresponsabilitat de director de la Policia, tot i que comenta que Convergència i Unió\ni Esquerra Republicana han decidit blindar-lo en el seu càrrec.\nFinalment, assegura que el seu grup vol que se superi el moment de\ndesconfiança vers el cos de Mossos d’Esquadra i que es posi fi al desprestigi que\npateixen. Alhora, manifesta que desitgen que tornin recuperar la credibilitat i el\nclima de confiança, que és, segons el seu parer, allò que permet una veritable\nseguretat pública democràtica. Tanmateix, assegura que això depèn del Govern de\nla Generalitat de Catalunya, del Departament d’Interior i del mateix cos dels\nMossos d’Esquadra. Així, insisteix que no perceben que les declaracions i\ncompareixences que s’estan fent vagin en aquesta direcció, per la qual cosa\nconsidera que la situació és preocupant.\nEl Sr. Laporta lamenta la mort del senyor Benítez i afirma que des del seu grup\nvolen transmetre el condol als familiars i amics. Alhora, manifesta el seu\nconvenciment que els Mossos d’Esquadra que van intervenir són els que primer\nlamenten la situació.\nSeguidament, assegura que no vol entrar a determinar els fets ni valorar-los, ja\nque això correspon als tribunals de justícia. Tot i això, defensa la presumpció\nd’innocència dels Mossos d’Esquadra que estan imputats en l’assumpte i remarca\nque la víctima va oferir resistència, per la qual cosa es mostra segur que cap dels\nMossos d’Esquadra va voler produir la mort del senyor Benítez i afirma que no hi\nha una relació causa-efecte entre l’actuació policial i el resultat que es va produir.\nAixí mateix, explica que al seu grup els dóna tranquil·litat que s’estigui realitzant\nuna investigació i confien que es resoldrà i es veurà quins criteris tècnics van\nocasionar l’actuació dels Mossos i que des dels tribunals es dictaminarà el que\ncorrespongui. Alhora, considera que aquest fet lamentable s’utilitza per fer\ndemagògia política, i s’hi mostra en desacord.\nA continuació, afirma que la investigació feta per la Policia espanyola és indigna i\ninadmissible, ja que, segons la seva opinió, han actuat amb la voluntat de\ndesacreditar el cos de Mossos d’Esquadra. En aquest sentit, considera fer un\ninforme falsejat és d’una gran irresponsabilitat i més si està avalat per un ministre.\nAixí, recorda que s’estan demanant dimissions de directors generals de la Policia i\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde consellers de la Generalitat, i insisteix que hi ha un ministre que ha avalat un\ninforme falsejat.\nTambé fa referència al fet que des del seu grup no consideren que l’actitud dels\nMossos imputats a les declaracions es produís amb una actitud marcial. Així,\ninsisteix que el que ells varen apreciar va ser una acte de suport, de companyonia\na uns companys que passaven un moment difícil. Alhora, afirma que els Mossos\nd’Esquadra permeten que es puguin exercir els drets i complir amb les obligacions i\nque fan la seva feina amb uns recursos escassos i treballen perquè es pugui viure\namb pau i llibertat.\nSeguidament, comenta que si es compara amb ciutats amb problemàtiques\nimportants en matèria de seguretat, es poden sentir satisfets de la feina que es fa\ndes de tots els cossos de seguretat i dels nivells de seguretat que hi ha, per la qual\ncosa manifesta la seva confiança en els Mossos d’Esquadra.\nEl Sr. Forn explica que sobre el tema de la convocatòria d’un Consell de\nSeguretat Urbana, considera que haurien d’estar satisfets amb aquesta reunió\nextraordinària i remarca que és a instàncies del Govern. A més a més, recorda que\nels mitjans poden assistir-hi, cosa que no passa a un Consell de Seguretat Urbana.\nAlhora, dirigint-se al Sr. Mestre, li diu que ara sembla que tothom ha descobert el\nConsell de Seguretat Urbana i li recorda que l’any 2006, arran dels incidents d’un\n«botellot», ell no va tenir tanta pressa a l’hora de convocar-lo, ni tan sols una\ncomissió extraordinària. Segons exposa, tampoc no el van convocar quan el cap de\nla Guàrdia Urbana va resultar ferit el dia de la final de la Copa d’Europa. En aquest\nsentit, li demana que no donin exemples i insisteix que han convocat aquesta\ncomissió per donar explicacions i que hi puguin ser presents els mitjans de\ncomunicació. Així mateix, afirma que dia 3 de desembre, tal com estableix el\nReglament, hi haurà el Consell de Seguretat Urbana.\nTambé dirigint-se al Sr. Mestre, l’acusa d’estar desinformat i assegura que el\npresident del seu grup no l’informa d’allò que parla amb ell. Així, llegeix un\nfragment d’una carta que va escriure dia 15 d’octubre al Sr. Gomà on informa que\nha demanat al primer tinent d’alcalde que contacti amb el seu grup per tal de\nfacilitar les informacions i assegura que el dia següent o el mateix dia ell mateix va\ncontactar amb el Sr. Gomà i li va exposar totes les informacions, a més d’oferir-se\nper a qualsevol altra cosa. Segons explica, no hi han tornat contactar. En aquest\nsentit, insisteix que ha respost a tothom que li ho ha demanat.\nA continuació, afirma que des del primer dia ell mateix va parlar amb el Sr. Prat\ni que des del primer dia l’alcalde de Barcelona va parlar amb el conseller ja que,\nsegons exposa, aquests són els canals institucionals normals que han d’utilitzar.\nPel que fa a les paraules del Sr. Mestre quan afirmava que la tardança de\nl’alcalde era indigne, explica que el que ell considera indigne és que tergiversin les\nparaules i només n’agafin fragments, perquè segons quines coses expliquen\nassegura que són falses.\nTambé dirigint-se al Sr. Mestre, li retreu que ell mateix es delata quan diu que\nhan hagut d’esperar la interlocutòria de la jutgessa per fer declaracions i diu que\ntenen la mania d’esperar a conèixer les investigacions per fer declaracions. Segons\nafirma, això és una mostra de rigor i que si s’haguessin de basar en el que diuen\nels diaris com fa ell hi hauria moltes informacions contradictòries. Seguidament,\ncita alguns titulars amb informacions molt diferents sobre els fets del senyor\nBenítez i assegura que són qüestions que es debaten, que només se saben a\nmitges, per la qual cosa no hi poden entrar i han d’esperar a tenir part de la\ninvestigació. En aquest sentit, diu que si ells decideixen opinar en qualsevol\nmoment, és la seva decisió, però afirma que ells tenen l’obligació de respondre\nquan hi ha una base clara. Alhora, comenta que està d’acord amb el que ha dit la\nSra. Escarp que la falta de transparència genera judicis paral·lels, però afirma que\nels judicis prematurs i malintencionats també generen desconfiança envers els\ncossos de la policia, fet que els preocupa.\nA continuació, manifesta que també els preocupa que si un cos de policia ha\nactuat malament es prenguin totes les mesures per corregir-ho, però també que la\nconfiança ciutadana envers els cossos policials quedi intacta, responsabilitat que\nconsidera que és de tots els grups municipals. En aquest sentit, repeteix que la\ncoordinació amb els Mossos d’Esquadra és excel·lent i que ho poden comprovar a\n\n257\n\n\f258\n\nGASETA MUNICIPAL DE BARCELONA\n\nNÚM. 1\n\ntravés de les dades que ha facilitat. Així, remarca que a Ciutat Vella, des del 2009,\ngràcies a la bona feina que es fa amb els Mossos d’Esquadra i la Guàrdia Urbana,\nels delictes han disminuït un 25 %. Alhora, comenta que quan hi ha errors, ell és el\nprimer a demanar responsabilitats.\nLa Sra. Escarp es dirigeix al Sr. Forn i li retreu que minimitzen la situació, ja que\nconsideren que compleixen convocant la Comissió i fent un guió. Segons afirma, el\ndebat és el debat mateix i sobre l’informe que es volia fer.\nA continuació, exposa que si volen explicar-se davant els mitjans de\ncomunicació, demana per què no van fer una roda de premsa. Així, retreu que mai\nno hi hagi hagut una iniciativa pròpia per part de l’alcalde per a explicar les coses i\nreconeix que si agafen les declaracions dels mitjans de comunicació és perquè no\nels han transmès mai res. En aquest sentit, considera que si es fa dir «l’alcalde de\nles persones» hauria de voler explicar com defensa les persones de la ciutat i\ntransmetre-ho de manera clara i donar la cara. Així mateix, demana que\nassumeixin els errors.\nDirigint-se al Sr. Villagrasa, li comenta que li sap greu el comentari i especifica\nque pel que fa als fets del 2009, després del pregó de la festa major de la Sagrada\nFamília, ella mateixa el va trucar, així com també a la resta de portaveus dels\ngrups, per explicar-ho i insisteix que era per iniciativa pròpia, mentre que, segons\nla seva opinió, en aquest cas, ha estat de manera forçada.\nSeguidament, es refereix a les paraules del dia abans del conseller, quan deia\nque: «En un sistema democràtic hi ha tres nivells d’anàlisi i investigació: justícia,\nadministració i política. A cadascun d’aquests tres nivells els correspon l’exigència\nd’unes determinades responsabilitats: a la Justícia, escatir la veritat de tot allò que\nva succeir; a l’Administració i a l’àmbit polític, esclarir si es va actuar\ncorrectament, si els principis bàsics i fonamentals de proporcionalitat han estat\ncorrectament aplicats.» i comenta que ella hi afegiria que és important donar la\ncara, no confondre, ser transparent i defensar els drets dels ciutadans i els drets\ndels Mossos d’Esquadra basant-se en la presumpció d’innocència i no confondre\nuna cosa amb l’altra.\nAixí, considera que la compareixença del Sr. Forn ha decebut, així com també la\ndel dia abans del conseller Espadaler. Alhora, afirma que ella va enviar còpia de la\ncarta que li havia fet arribar al Sr. Forn a tots els membres del Consell de\nSeguretat Urbana i reconeix que la seva resposta era positiva i que deia que\nn’havien de parlar i deixar que la Justícia i els responsables de les administracions\nfessin la seva feina, i afirmava que com a ciutadans havien d’intentar treballar en\naixò. Segons el seu parer, és perquè la credibilitat del conseller, de l’Ajuntament\nde Barcelona, etcètera. estan en entredit, per la qual cosa cada dia s’obre el\ntelenotícies amb aquest tema. Alhora, comenta que és tota la ciutat sencera que\nés crítica amb el Govern.\nSeguidament, assegura que ella és la primera interessada que es recuperi la\ncredibilitat dels Mossos d’Esquadra i la d’Interior, ja que no és normal el que està\npassant, així com tampoc considera que no hauria de ser normal que el conseller\nEspadaler digui que són fets excepcionals els que passen a la comissaria de Ciutat\nVella. Segons el seu parer, no és normal que hi hagi tretze agents imputats per\nraons diverses, i comenta el cas d’un agent que va penjar al Facebook que li\nagradava com tracten els delinqüents a Rússia. Per aquests motius, demana que\nassumeixin que en aquesta comissaria és on hi ha d’haver més control polític, tot i\nque reconeix que és on es fa més feina.\nEl Sr. Villagrasa demana al Sr. Laporta que no faci el que demana als altres que\nno facin, que és demagògia. En aquest sentit, afirma que quan fan referència a\nl’informe de la Policia Nacional, no digui que es va falsejar, sinó que hi va haver un\nerror que es va corregir públicament. Segons assegura, si diu que la Policia o el\nMinisteri d’Interior ha falsejat un document, els està acusant d’un delicte, per la\nqual cosa si considera que és un delicte, hauria d’anar al jutjat i denunciar-ho i, si\nno és així, li demana que admeti que ha comès un error.\nDirigint-se a la Sra. Escarp, afirma que no entrarà en el tema de l’any 2009,\nperò posa l’exemple de l’actuació del Partit Popular i llegeix un fragment sobre la\nmort d’un home que va ser reduït per la policia l’any 2009. Segons afirma, es pot\naplicar per al cas de què estan parlant i li demana per què no demana a l’alcalde\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nque es parli d’aquest cas. Així, considera que no ho fa perquè davant unes\ncircumstàncies similars ells haurien de donar explicacions. Alhora, considera que\ns’ha d’actuar amb responsabilitat i prudència.\nA continuació, agraeix al Sr. Forn que hagi convocat la comissió, però insisteix\nque l’alcalde ha estat molt absent i que cada vegada que ha parlat ha estat molt\ndesafortunat en les seves intervencions, ja que ha deixat en entredit l’actuació dels\nMossos amb afirmacions generalistes, fet que ha provocat inseguretat en el cos de\nseguretat, per la qual cosa després succeeixen fets com en el Turó de la Peira, que\nuna persona amb arma blanca no va ser detinguda. Així, demana responsabilitat i\nsuport institucional als cossos de seguretat.\nFinalment, apel·la a la responsabilitat i a la prudència, alhora que considera que\ns’ha deixar que la Justícia treballi i que els culpables paguin si hi ha\nresponsabilitats. Tanmateix, comenta que si no hi ha responsabilitats no s’ha de\ntacar el nom de ningú. Alhora, demana al Sr. Forn que lideri la ciutat en els bons\nmoments i en circumstàncies tan lamentables com aquesta, de tal manera que\nsigui l’alcalde de tots.\nEl Sr. Mestre afirma que plantejarà tres qüestions al Sr. Forn. En primer lloc,\nassegura que no han anat a la Comissió per voluntat pròpia, sinó arrossegats,\nquaranta dies després dels fets i per la interlocutòria de la magistrada, així com\ntambé pels grups de l’oposició, que han demanat un Consell de Seguretat Urbana.\nSegons afirma, des del govern, per evitar aquesta reunió, han convocat aquesta\nComissió.\nEn segon lloc, insisteix que exigeixen al Govern i a l’alcalde que s’expliquin les\ncoses als ciutadans i ciutadanes amb transparència i quan cal i que el govern\nmunicipal tingui opinió i actuï sobre allò que passa a la ciutat. Alhora, demana que\nno es tardi un mes, ja que, segons afirma, les declaracions que va fer l’alcalde dia\n6 de novembre es podrien haver fet dia 10 d’octubre, pel contingut tan genèric,\npropagandístic i justificatiu que denoten.\nA continuació, assenyala que quan demanen que hi hagi informació, volen que\ns’utilitzin instruments que ja utilitzava el govern anterior, com quan hi ha temes\nimportants de seguretat, afirma que s’han convocat els grups municipals, com amb\nels fets del 12 d’octubre. Així, insisteix al Sr. Forn que si considera que els fets del\ncarrer Aurora no són prou importants com per convocar una reunió dels portaveus\ndels grups municipals, és decisió seva. En aquest sentit, li retreu que durant\naquests quaranta dies no hagi convocat els grups, mentre sí que ho ha fet per\naltres temes de seguretat.\nAixí mateix, recorda que quan demanen a l’alcalde que expressi una opinió no\ndemanen que faci una sentència, ja que, segons explica, la sentència ja la farà el\ntribunal. Tanmateix, insisteix que sol·liciten que l’alcalde expliqui el que ha fet, la\nseva opinió, etcètera, cosa que, segons assegura, no ha fet durant aquests dies, ja\nque s’han amagat en un silenci continuat i una opacitat absoluta i no han explicat\nles opinions, ni les actuacions, ni les preocupacions. Alhora, assegura que no han\nescoltat les entitats ciutadanes ni han respost al Consell de Ciutat. En aquest\nsentit, diu al Sr. Forn que l’alcalde va tenir oportunitat per explicar-se dia 25\nd’octubre al Plenari del Consell de Ciutat i que a més a més va ser interpel·lat\nperquè expliqués els fets i només hi va dedicar uns minuts. Per aquest motiu, titlla\nd’inacceptable aquesta actuació. Seguidament, comenta que des del seu grup i des\nd’altres grups li han demanat que convoqui el Consell de Seguretat Urbana i que\nallà s’expliqui, en presència de tots els grups i entitats. Alhora, li demana que no\ndigui que s’estan explicant davant els mitjans, ja que, segons el seu parer, el\nproblema no és que ho expliquin en aquesta Comissió, sinó que no ho han fet\ndurant quaranta dies i quan ho han fet ha estat perquè no tenien cap més solució.\nAixí mateix, demana que no es compari el «botellot» amb la detenció i la mort del\nsenyor Benítez.\nA continuació, es refereix a les paraules del Sr. Forn sobre el que va passar amb\nl’anterior cap de la Guàrdia Urbana i comenta que quan va succeir la tinenta\nd’alcalde de seguretat era la Sra. Escarp i demana quantes reunions es van fer per\nexplicar els fets i quantes se n’han fet ara. Així, insisteix que els grups no han\nestat convocats en cap cas. Finalment, comenta que les comparacions que es fan\n\n259\n\n\f260\n\nGASETA MUNICIPAL DE BARCELONA\n\nNÚM. 1\n\nper justificar com s’han amagat durant trenta dies no serveixen, ja que, segons\nafirma, els fets demostren que són excuses de mal pagador.\nEl Sr. Laporta, dirigint-se al Sr. Villagrasa, insisteix que la investigació de la\nPolicia espanyola no ha estat a l’alçada, ja que s’ha fet un informe ple d’errors\ngreus i ometent una situació tan greu com que la víctima sagnava a conseqüència\nd’una baralla prèvia. Segons explica, les paraules «informe falsejat» signifiquen un\ninforme que no conté les comprovacions necessàries i que no està fet amb rigor.\nAixí, insisteix que no ha parlat d’un informe «falsificat», que en aquest cas sí que\nseria una qüestió d’actuar davant els tribunals de Justícia.\nA continuació, reitera la seva confiança en el cos dels Mossos d’Esquadra i\ncomenta que un fet aïllat i lamentable com aquest no pot ser elevat a categoria, ja\nque no és la pràctica habitual dels Mossos, els quals, comenta, fan milers\nd’actuacions diàries i això no ha de tacar el seu nom. Per aquests motius,\nconsidera que han de continuar fent la bona feina que fan per tal de garantir els\ndrets i les obligacions dels ciutadans. En aquest sentit, els encoratja perquè facin\nactuacions correctes.\nEl Sr. Forn assegura que no han vingut arrossegats i es mostra satisfet pel fet\nque tothom ha pogut escoltar que una de les coses que explicava el Sr. Mestre no\ns’aguantava per enlloc, com ara que no es trucava a ningú, ja que, segons afirma,\nha pogut demostrar que sí que s’havien fet trucades. A més a més, assegura que\nhan vingut satisfets a explicar la situació, tot i que hagin optat per una\ndeterminada línia de comunicació basada en el rigor, en els fets concrets i no en\nles suposicions.\nA continuació, dirigint-se al Sr. Mestre, llegeix les paraules del bloc del seu\npresident on diu: «El 6 d’octubre a la nit al cor del barri els Mossos d’Esquadra\nclavaven cops de puny i puntades de peu a un veí del Raval, Juan Andrés Benítez.\nPoc després moria.» Seguidament li demana si això és rigor. També li comenta que\nel tema de la seguretat és molt complicat i que exigeix responsabilitat per part de\ntothom, fet que no tothom exerceix de la mateixa manera. Així mateix, insisteix\nque la seva obligació és parlar sobre fets provats i assegura que si dia 3 hi ha més\ninformació, al Consell de Seguretat Urbana, es podrà tornar parlar del tema.\nAlhora, assegura que no es mouran de la línia que han marcat des del primer\nmoment, perquè hi hagi una celeritat màxima de la justícia per aclarir els fets i\ninsisteix que ells són els primers que desitgen que es depurin responsabilitats,\nperò afirma que no poden fer judicis paral·lels ni sobre mitges veritats.\nFinalment, demana la màxima responsabilitat i rigor, per tal de no malmetre la\ngran feina que fan els Mossos d’Esquadra i la Guàrdia Urbana a la ciutat de\nBarcelona.\nLa Presidència aixeca la sessió a les 10’50 hores.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nActa de la sessió del dia 21 de novembre de 2013, aprovada el dia 12 de\ndesembre de 2013\nA la sala President Lluís Companys de la casa de la ciutat, el 21 de novembre de\n2013, s'hi reuneix la Comissió de Seguretat i Mobilitat, sota la presidència de la\nIma. Sra. María Elisa Casanova Doménech. Hi assisteixen les Imes. Sres. i els Ims.\nSrs.: Joaquim Forn i Chiariello, Eduard Freixedes i Plans, Mercè Homs i Molist,\nFrancina Vila i Valls, Raimond Blasi i Navarro, Assumpta Escarp i Gibert, David\nEscudé i Rodríguez, Pilar Díaz López, Alberto Villagrasa Gil, Oscar Ramírez Lara,\nJoaquim Mestre Garrido, Isabel Ribas Seix, Joan Laporta i Estruch, assistits pel\nsecretari general de la Corporació, Sr. Jordi Cases i Pallarés, que certifica.\nExcusa la seva absència la Ima. Sra. Immaculada Moraleda.\nS'obre la sessió a les 9,30 h.\nI) Aprovació de l'acta de la sessió anterior\nS'aprova.\nII) Part Informativa\na) Despatx d'ofici\nEn compliment de l'article 63.1 del Reglament Orgànic Municipal, es comuniquen\nles resolucions següents:\n1. Del gerent municipal, de 18 d'octubre de 2013, que aprova els Plecs de\nclàusules i autoritza la despesa del contracte per al servei de la direcció facultativa\ndel projecte d'execució del Pla Director de senyalització informativa urbana de la\nciutat de Barcelona, per als exercicis 2013-2015, i per un import de 71.793,16\neuros.\n2. Del gerent municipal, de 13 de novembre de 2013, que prorroga i amplia la\ndespesa del contracte relatiu al manteniment, preventiu i correctiu, dels vehicles\nMercedes Benz, adscrits al SPEIS i adjudicat a Autolica, SA, per als exercicis 20132015, i per un import de 167.294,92 euros.\nAcords de la Comissió de Govern de 23 d'octubre de 2013:\n3. Reajustar la distribució anual de l’autorització de despesa del contracte núm.\n13000840, que té per objecte el manteniment preventiu i correctiu de les\ninstal·lacions de la xarxa semafòrica per la regulació del trànsit de la ciutat,\ndesglossat en dos lots, amb càrrec als pressupostos i les partides indicats a la\nrelació comptable, en el sentit d’ anul·lar l’autorització de la despesa per import\n1.417.350,72 €, de l’any 2013, i autoritzar la despesa per import 1.417.350,72 €\nper l’any 2015, condicionada a l’existència de crèdit adequat i suficient en el\npressupost d’aquest exercici. Donar compte a la Comissió de Seguretat i Mobilitat.\n4. Adjudicar el contracte núm. 13003737 que té per objecte el manteniment\npreventiu i correctiu de les instal·lacions de la xarxa semafòrica per la regulació del\ntrànsit de la ciutat, desglossat en dos lots [LOT 1] per un import de 3.902.250,00\neuros, a Etra Bonal SA, NIF A08522955, per haver presentat l'oferta\neconòmicament més avantatjosa. Disposar la despesa de l’import indicat (dels\nquals 3.225.000,00 € corresponen al preu net i els restants 677.250,00 € a l'IVA al\n21%), amb càrrec als pressupostos i les partides indicats a la relació comptable.\nADJUDICAR el contracte núm. 13003738 que té per objecte el manteniment\npreventiu i correctiu de les instal·lacions de la xarxa semafòrica per la regulació del\ntrànsit de la ciutat, desglossat en dos lots [LOT 2] per un import de 2.492.600,00\neuros, a Tecnologías Viales Aplicadas TEVA SL, NIF B81857567, per haver\npresentat l'oferta econòmicament més avantatjosa. DISPOSAR la despesa de\nl’import indicat (dels quals 2.060.000,00 € corresponen al preu net i els restants\n432.600,00 € a l'IVA al 21%), amb càrrec als pressupostos i les partides indicats a\n\n261\n\n\f262\n\nGASETA MUNICIPAL DE BARCELONA\n\nNÚM. 1\n\nla relació comptable. Desestimar els escrits d’al·legacions presentats per les\nempreses Tecnologías Viales Aplicadas TEVA SL, amb NIF B81857567, i Aeronaval\nde Construcciones e Instalaciones, SA (ACISA), amb NIF A28526275, contra el\ndesenvolupament de la subhasta electrònica, d’acord amb les consideracions que\nconsten a l’Acta VI de la sessió de la Mesa de contractació de 25 de setembre de\n2013. Excloure de la licitació l’empresa IMESAPI SA amb NIF A28010478, per no\nacreditar el compliment dels requisits establerts en les clàusules 4 i 7 del plec de\nclàusules administratives particulars. Excloure les ofertes presentades per Indra\nSistemas SA amb NIF A28599033, i per la Sociedad Ibérica de Construcciones\nEléctricas SA (SICE), amb NIF A28002335, per haver obtingut una puntuació\ninferior a la mínima que estableix el plec de clàusules administratives particulars,\nper als criteris de valoració subjectes a judici de valor. Requerir l'adjudicatari\nperquè comparegui el dia i hora que se li indiqui per formalitzar el contracte un cop\nfinalitzat el termini de 15 dies hàbils a comptar des de la tramesa de la notificació\nd'aquesta resolució. DONAR compte a la Comissió de Seguretat i Mobilitat.\nAcord de la Comissió de Govern de 30 d'octubre de 2013:\n5. Anul·lar part de l'autorització de la despesa per import de 4.943.955,70\neuros, del contracte de serveis 13000840 que té per objecte el manteniment\npreventiu i correctiu de les instal·lacions de la xarxa semafòrica per a la regulació\ndel trànsit de la ciutat, desglossat en dos lots, exercicis 2014 i 2015, per baixa per\nadjudicació, amb càrrec a la partida 0401-22724-13323, dels pressupostos\nmunicipals de 2014 i 2015, en els termes indicats a la relació comptable. Donar\ncompte a la Comissió de Seguretat i Mobilitat.\nb) Mesures de govern\nA la Comissió:\n1. La Nova Xarxa d'Autobús (2a fase).\nTractat conjuntament amb els punts6, 10 i 11 de l’ordre del dia.\nEl Sr. Forn exposa que la xarxa de línies ortogonals i diagonals en les quals han\nbasat el projecte, més la xarxa de línies urbanes, interurbanes convencionals i la\nxarxa de línies de proximitat, bus del barri i línies d’aportació configuren la nova\nxarxa de bus, la qual, explica, s’ha d’entendre com un tot. Alhora, comenta que\npretenen posar l’accent a entendre-ho com una xarxa. En aquest sentit, comenta\nque es tractaria de les noves línies però en convivència amb la resta de línies.\nSeguidament, mostra com quedarien les vint-i-vuit línies i assegura que la nova\nxarxa està feta per fer-ho tot plegat més fàcil, més llegible i més utilitzable, i per\ndonar-li la màxima racionalitat. A més a més, assegura que l’interval de pas és un\nvalor afegit, ja que ha de ser d’entre cinc i vuit minuts, en una franja horària que\naniria de les set del matí a les nou del vespre, tot plegat per a millorar la\nconnectivitat.\nSeguidament, comenta que una de les principals característiques d’aquesta\nxarxa són les mesures de prioritat per al bus, carrils reservats, prioritat semafòrica\ni parades dobles, a més d’un seguit d’aplicacions, d’innovacions tècniques i\norganitzatives que s’han incorporat als vehicles, així com també la millora de la\ninformació estàtica i dinàmica al passatger. Segons explica, el passatger ha d’estar\nmolt ben informat de l’arribada i del temps d’espera que pot tenir a cada parada,\nper la qual cosa considera que s’ha de fer un esforç important, afegit a la feina que\ns’està fent des de fa anys perquè el transport públic sigui més atractiu, sostenible,\namb criteris ambientals i econòmics i coherent amb el model de ciutat.\nA continuació, comenta que les vint-i-vuit línies s’han d’implementar\ngradualment i afirma que es continuarà amb la tercera fase quan estigui en\nfuncionament la segona. En aquest sentit, explica que van establir un temps entre\nla primera i la segona perquè cal que la gent ho incorpori i remarca que la segona\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\naporta conceptes nous respecte de la primera, per la qual cosa, segons el seu\nparer, es necessita un temps d’aprenentatge.\nPel que fa als eixos que la conformen, assegura que la valoració és molt bona, ja\nque, en una enquesta que es va fer al cap de tres mesos de la posada en\nfuncionament, la puntuació mitjana de les cinc línies noves era d’un 7,6, de les\nquals sobresurt l’H12, amb un 8.\nAixí mateix, explica que el passat dilluns varen implementar l’H8, del Camp Nou\na la Maquinista; l’H10, de Badal a Olímpic de Badalona; l’H16, del Paral·lel al\nFòrum, la V3, de la Zona Franca a Can Caralleu i la V17 del Port Vell al Carmel i\nmanifesta la voluntat de convertir-ho en un mitjà de transport metropolità. Segons\nexposa, ja s’entra d’una manera important al municipi de Badalona, tal com en el\nseu moment ho va fer l’H12 a l’Hospitalet. Alhora, comenta que s’intenten posar a\nla pell del ciutadà i pensar quines preguntes es poden plantejar, així com també\nesmenta que un dels conceptes nous és el transbordament, al qual donen molta\nd’importància, ja que consideren que han de donar una bona informació als\nusuaris.\nSeguidament, fa referència a l’H18, i explica que té una longitud de 25,4 km i\nque es fa amb una flota d’autobusos articulats, mentre que l’H10, les línies de\nreferència de la qual són la 43 i la 44, té una longitud de 23,5 km i també es fa\namb una flota d’autobusos articulats. Alhora, comenta que la que va del Paral·lel al\nFòrum, que té per referència les línies 14, 36 i 41, té una longitud de 14,4 km i\nfunciona amb autobusos estàndard. Pel que fa a la línia V3, que va de Zona Franca\na Can Caralleu i té per referència la línia 72, té una longitud de 17,2 km i també es\nfa amb autobusos articulats, metre que la V17, del Port Vell al Carmel, amb la línia\n28 per referència, té una longitud de 17,3 km i es fa amb autobusos estàndard.\nQuant a les prioritats que han establert en el transport públic de superfície,\nexplica que són, per una banda, les semafòriques, així com l’adequació de les\nzones verdes de vials de bus, però també la utilització de tacs que detecten el pas\ndels busos per donar-los prioritat a les parades, que, segons comenta, això ja\nexistia. Així, afegeix que en les parades dobles s’ha incrementat la distància entre\nparades, com a la primera fase, i prioritats als vials. Segons afirma, això permet\nguanyar regularitat, etcètera. Alhora, exposa que són línies horitzontals i verticals,\nque mantenen la línia recta i intenten evitar les ziga-zagues. També afegeix que\ns’han reduït els girs a la dreta dels vehicles privats, que són els que provoquen\ninterferències en el pas del bus i poden ocasionar retencions.\nA continuació, afirma que la nova xarxa consta de deu línies amb intervals de\ncinc a vuit minuts, de les set a les vint-i-una hores, la qual cosa suposa que\nportaran al voltant d’un 30 % del passatge, és a dir, unes 180.000 persones que\nrealitzaran els seus desplaçaments en línies de bus d’altres prestacions. En aquest\nsentit, comenta que amb les transferències de bus més bus un 10 % de les\npersones estarien obligades a fer un transbordament i que el temps en els\nintercanvis seria inferior a cinc minuts per al 70 % del passatge.\nPel que fa a les àrees d’intercanvi, explica que són on es pot fer un\ntransbordament i que, per tant, requereixen la màxima informació possible, ja que,\nsegons assegura, cal donar facilitats a la gent perquè pugui utilitzar un altre mode\nde transport o simplement canviar de línia i ho puguin localitzar de seguida. També\nesmenta que s’han fet unes millores a la senyalització de les línies, com ara a l’H6,\namb els enllaços a dalt, dirigits cap a un cantó o l’altre, així com també amb la\nsenyalització al terra per facilitar l’accés a les persones. Així, mostra les imatges de\nparades més tradicionals i altres que donen informació amb energia solar, que són\nles que s’han afegit en el decurs de la nova fase d’implementació.\nEl Sr. Freixedes explica que des de dia 18 de juny han fet reunions amb veïns,\nentitats i amb el Pacte per la Mobilitat, en total més de setze trobades que s’han\nemmarcat en funció del que els veïns demanaven. Segons comenta, algunes eren\ncomissions consultives o comissions de mobilitat organitzades en els districtes. En\naltres casos, explica que eren consells de barri o consells ciutadans, sempre a\npartir d’allò que el districte considerava que era la manera més eficient de realitzar\naquests processos participatius i amb tants ciutadans com fos possible. Alhora,\nexposa que també s’han fet trobades en el Pacte de Mobilitat, a més de reunions\nbilaterals amb grans entitats com ara la PTP o la FAV per tal de recollir les\n\n263\n\n\f264\n\nGASETA MUNICIPAL DE BARCELONA\n\nNÚM. 1\n\naportacions per a la millora de la proposta. Així mateix, afirma que s’han\norganitzat quatre sessions participatives en les quals han participat 146\nassociacions de veïns i de comerciants de la ciutat, les quals anaven dirigides a ells\ni una sessió amb persones del Consell de Gent Gran i amb l’Institut Municipal de\nPersones amb Discapacitat. Segons exposa, en totes les reunions hi va haver una\npart explicativa i una part de retorn de les indicacions que es consideraven\noportunes.\nSeguidament, comenta que des del 7 de novembre es fa una campanya per\nexplicar als ciutadans la nova xarxa de bus i afirma que aquesta campanya inclou\ndiferents actuacions, com ara els informadors, els quals des de l’11 de novembre\nestan a les parades i dins dels autobusos i realitzaran prop de 12.000 hores\nd’atenció a l’usuari. Segons explica, amb la campanya també s’ha reforçat la\ninformació a les marquesines, les quals, des del 8 de novembre inclouen diversos\nmaterials explicatius, així com cartells als habitatges de les zones més afectades.\nTambé afegeix que s’ha millorat la senyalització dels intercanviadors perquè tot\nplegat resulti més senzill. Quant a la part digital, assegura que tant al web de TMB,\ncom al 010, al Twitter, al Mou TV i al web mateix de Mobilitat de l’Ajuntament de\nBarcelona s’expliquen i es difonen les modificacions i les oportunitats que ofereix la\nnova xarxa. Finalment, comenta que en els equipaments municipals hi ha els\nfulletons perquè la gent els pugui llegir, així com la difusió publicitària. Alhora,\nafirma que la informació també es reforça a través dels mitjans de comunicació\ncom la premsa, ràdio, etcètera.\nEl Sr. Escudé assegura que intentarà ser constructiu i afirma que ells van\nestudiar el projecte del RetBus i consideren que la xarxa ortogonal és hereva\nd’aquest projecte, per la qual cosa opina que s’hauria de mantenir la mateixa\nfilosofia d’aleshores, per oferir dos tipus d’avantatges, tant per als usuaris com per\na la ciutat, pel que fa a la qualitat ambiental. En aquest sentit, manifesta que el\nRetBus es configurava com un dels tres nivells complementaris de la xarxa\nd’autobús de la Barcelona del segle XXI. Segons exposa, el primer estava\nconfigurat per la xarxa de proximitat, el bus de barri; el segon, per la xarxa\nconvencional i el tercer era la via ràpida, és a dir, el RetBus. Tot i això, afirma que\nels sembla bé el projecte, però retreu que la xarxa de proximitat pateix massa les\nconseqüències de les retallades i fa referència a la retirada del bus dels barris els\ndies festius. Així, conclou que no fan cas del que s’ha reclamat des de la Comissió.\nTambé retreu que tenien l’oportunitat de fer arribar el bus als llocs on no hi\narribava i no han fet cas a les reivindicacions dels veïns, tot i que afirma que, ja\nque encara són a la primera fase, tenen temps de solucionar-ho. Per aquest motiu,\nexplica, han presentat la proposició i el prec, així com el cas de la Zona Franca.\nA continuació, recorda que durant tot aquest primer any d’implantació de la\nnova xarxa de bus, des del Grup Socialista han aportat iniciatives a aquesta\nComissió per a millorar el procés d’implantació, com ara el prec que van presentar\nal juny del 2012, amb el qual demanaven la constitució d’una comissió de\nseguiment de la implantació de la nova xarxa de bus que, segons explica, després\nes va crear en l’àmbit del Pacte per la Mobilitat. Alhora, recorda que a l’octubre\nvan demanar una compareixença per valorar la posada en marxa de la primera\nfase i on van manifestar els errors que havien detectat. Seguidament, també\nesmenta la compareixença que van sol·licitar el mes de desembre per tractar el\ntema de les persones amb discapacitats visuals i la nova xarxa de bus i recorda\nque en la mateixa comissió es va aprovar una proposició del seu grup per a instar\nel govern a portar a terme les actuacions necessàries per tornar a fer operatives\nles parades que havien estat suprimides. En aquest sentit, demana saber què es\nva fer en aquest sentit. Així, assegura que per part seva hi ha hagut molta\npredisposició.\nSeguidament, esmenta que el passat dilluns varen entrar en funcionament les\ncinc xarxes noves, tot i que reconeix que el dia no va acompanyar i que encara es\nfa difícil valorar exhaustivament la implantació. Tanmateix, reconeix que valoren\npositivament les sessions participatives que ha explicat el Sr. Freixedes, tot i que\nconsideren que encara hi ha mancances quant a la informació que s’ofereix als\nusuaris. En aquest sentit, reconeix que s’ha fet un gran esforç i que no és una\nfeina fàcil, però assegura que és important que els primers dies els ciutadans no se\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nsentin desorientats, sobretot la gent gran que, segons afirma, utilitzen molt aquest\nmitjà, per la qual cosa insisteix que s’hi ha de treballar més. Així mateix, comenta\nque si es pretén que els barcelonins deixin de pensar en el seu bus i que ho facin\nde forma global, s’ha de millorar la comunicació i solucionar els primers dèficits\nque s’han fet evidents i que afirma que han fet que presentessin el prec i la\nproposició.\nA continuació, es refereix a la proposició i explica que la nova línia H8 unirà el\nCamp Nou amb la Maquinista, de tal manera que substituirà la línia 15, que anava\ndes de Collblanc fins a l’Hospital de Sant Pau. Segons exposa, a la nova línia se li\nha afegit el tram que va fins a la Maquinista i té una longitud de quasi 13 km i\ncinquanta-dues parades. En aquest sentit, recorda que en un principi aquesta línia\ns’havia d’endinsar fins al barri del Bon Pastor, que és on viuen la majoria de veïns i\nveïnes, però finalment s’atura al centre comercial, per la qual cosa explica que no\nentén amb tantes parades per què no se’n poden afegir dues i solucionar un\nproblema greu de comunicació i mobilitat que pateixen aquests veïns. A més a\nmés, afirma que a l’hemeroteca ha trobat declaracions del director general\nd’autobusos on explicava que aquesta línia estava prevista fins al Bon Pastor i\nrecorda que el passat 23 de setembre el govern va presentar al Districte de Sant\nAndreu, a la Comissió de Treball de Mobilitat, dins del grup de treball per a la\nmillora i reactivació del polígon industrial del Bon Pastor, un document de resum i\nde conclusions del procés participatiu per a la redacció d’un pla de mobilitat del\nprojecte d’intervenció integral del Bon Pastor-Baró de Viver. Segons explica,\naquest document deia explícitament que la nova xarxa ortogonal s’ordenaria per a\nla trama dels carrers dels barris, la intermodalitat i la xarxa ferroviària. Segons el\nseu parer, l’H8 no promou la intermodalitat ni arriba al Bon Pastor, tal com\nreclamaven els veïns, fet que li sembla que respon a criteris economicistes dels\nquals considera que s’hauria de defugir.\nSeguidament, comenta que la implantació del transport públic a la ciutat, fins al\n2011, es va caracteritzar per ser una garantia d’equitat i un element cohesionador,\ntant territorialment com socialment. En aquest sentit, afirma que des del seu grup\nestan convençuts que el transport públic cohesiona i que s’ha d’intentar no fer\nsentir que s’han deixat barris sencers incomunicats i comenta que des del seu punt\nde vista tant el Poblenou com el Parc - la Llacuna del Poblenou també han quedat\ndiscriminats, ja que, amb la posada en marxa de la nova línia H16, s’han modificat\nels recorreguts del 14, del 36 i del 41. Segons explica, el 41 feia el recorregut\nFrancesc Macià – el Maresme i la línia 14, que feia el recorregut la Bonanova –\nCementiri de l’Est, escurçarà el recorregut fins al Pla de Palau, mentre que la línia\n36, que feia Can Dragó – Paral·lel, ara finalitzarà al passeig Marítim. Així, explica\nque amb aquests nous recorreguts no es dóna un millor servei als usuaris del\ntransport públic del barri del Besòs i el Parc i la Llacuna, ja que els usuaris, si volen\nanar fins al centre amb aquest mitjà, hauran de fer un transbordament obligatori,\nfet que perjudica la gent gran i les persones amb mobilitat reduïda.\nAixí mateix, afegeix que hi ha parades de la línia 4 que no són accessibles i que\ntots els veïns i veïnes d’aquella zona tenen un greu problema per poder arribar al\ncentre de la ciutat. Alhora, afirma que està les mans del govern poder solucionarho. En aquest sentit, comenta que s’han suprimit diverses parades de l’avinguda\nIcària i que és per millorar la freqüència, però segons el seu parer no es pot\nsuprimir la que hi ha davant l’ambulatori. També explica que modificació de la línia\n14 deixarà els usuaris que viuen a prop de la Ciutadella, Meridiana i Sardenya\nsense transport, o sense cap transbord des de l’estació de França, així com també\nels que viuen a prop del parc de la Ciutadella, que ara hauran de baixar fins a\nl’avinguda Icària, fet que considera un impediment per a la gent amb problemes de\nmobilitat. Segons comenta, agafar el 141, que travessa el barri, no és una bona\nsolució, ja que té un problema important de freqüència. Per aquests motius,\ndemana al govern que faci les actuacions oportunes per tal que la posada en\nmarxa de la segona fase de la nova xarxa de bus no vagi en detriment de la\nmobilitat i que els veïns de zones com el Poblenou o el Parc no se sentin com se\nsenten actualment.\nFinalment, assegura que hi ha una altra reivindicació de la qual s’han fet ressò\nels mitjans i els sindicats, que és la dels treballadors i treballadores de la Zona\n\n265\n\n\f266\n\nGASETA MUNICIPAL DE BARCELONA\n\nNÚM. 1\n\nFranca. En aquest sentit, explica que no entenen com costava tant que la V3, que\nva des de Can Caralleu a la Zona Franca, s’endinsés en els polígons perquè els\ncentenars de treballadors de l’àrea industrial se’n poguessin beneficiar, ja que,\nsegons comenta, és 1,5 km més de línia per arribar fins al final del carrer. Segons\nel seu parer, són petits detalls que suposen grans impediments per a molts de\nveïns i veïnes que pensaven que sentirien seva la xarxa ortogonal.\nEl Sr. Ramírez agraeix la presentació del desplegament de la segona fase de la\nnova xarxa d’autobús i valora positivament el treball que s’ha fet des de\nl’Ajuntament i des de TMB pel que fa al procés participatiu als districtes, així com\ntambé les campanyes informatives. Alhora, comenta que han observat que s’ha\nreforçat tota la campanya informativa, tal com es va demanar en el desplegament\nde la primera fase i també valora positivament totes les iniciatives. Tot i això,\nremarca que els primers dies, tot i que és molt recent, ja han aparegut queixes,\nque, segons el seu parer, podrien venir motivades per la manca de cultura en el\ntransbordament o la manca d’hàbit. Així, esmenta que la més reiterada és el tema\nde l’obligatorietat de fer transbordament d’una línia a una altra, ja que els usuaris\nconsideren que és una pèrdua de temps, per la qual cosa demana que s’incideixi\nen la informació que això no ha de ser necessàriament així, sinó que a vegades\naquestes línies fan un estalvi de temps per la freqüència de pas, pel trajecte, el\nrecorregut, etcètera., de tal manera que el còmput total del trajecte podria ser\ninferior al que ells pensen. Tanmateix, reconeix que s’està dins d’un procés\nd’adaptació, però insisteix que s’ha de fer més pedagogia en aquest àmbit.\nA continuació, afirma que una altra queixa reiterada és sobre el fet que les\nparades estan massa separades, ja que això perjudica l’accés dels usuaris, així\ncom també pel fet que la gent no ha estat informada suficientment, tot i que des\ndel seu grup no consideren que sigui així. En aquest sentit, afirma que sí que\npotser ha mancat el procés participatiu previ amb les entitats i els veïns per tal de\nmirar que poguessin opinar sobre el disseny de les noves línies i insisteix que s’ha\nd’explicar bé quina és la funció dels intercanviadors i com s’usen. Així mateix,\nassegura que el Sr. Escudé ha explicat ja amb detall totes les incidències que hi\nha, però recorda que la línia horitzontal 16, entre el Fòrum i el Paral·lel, ha deixat\ndescoberta la banda de Llull i que l’horitzontal 8 queda al centre comercial i no\ns’endinsa dins el barri. Tanmateix, afirma que no entenen per què no pot haver-hi\naquesta interconnexió entre els diferents mitjans de transport públic. Alhora,\ntambé comenta el fet que la V3 no arribi a la zona dels polígons i recorda que hi ha\nhagut manifestacions per part dels treballadors de TMB que estan en aquesta línia.\nD’altra banda, també esmenta que hi ha hagut queixes sobre algunes obres,\nmarquesines o parades, vinculades a les actuacions que es porten a terme, com\nara el Pla de millora del passeig de Gràcia o alguns arranjaments que es fan a\nzones com l’avinguda Diagonal i remarca que, des del seu punt de vista, perquè\naquest desplegament de la nova xarxa d’autobusos sigui exitosa, s’haurien de\ncomplementar els recorreguts amb els busos de barri, ja que donen més proximitat\nals equipaments dels barris i fan que els ciutadans no quedin aïllats en algunes\nzones on tenen dificultats amb el desplaçament.\nPer acabar, insisteix que s’han de solucionar aquestes incidències dels primers\ndies de la posada en funcionament, tot i que reconeix que valoren positivament\nque el govern estigui obert a introduir aquests canvis de disseny en les xarxes.\nAlhora, insisteix en el fet que abans de dissenyar els recorreguts, les marquesines\no les parades, hi ha d’haver un intercanvi d’impressions amb les entitats, els\ncomerciants i veïns, per tal que ells puguin donar pistes. Així mateix, reitera la\nseva valoració positiva i demana que es continuï informant en la Comissió de\nl’abast de la xarxa i de com evoluciona el desplegament.\nEl Sr. Mestre manifesta que, ja que es tracten quatre punts de l’ordre del dia de\nmanera conjunta, votarà a favor de la proposició del Grup Socialista.\nA continuació, afirma que, pel que fa a la compareixença del govern en relació\namb la nova xarxa d’autobús, començarà amb una queixa inicial sobre les\ndiapositives que han vist, ja que no es corresponen amb l’informe que ha estat\nlliurat amb l’ordre del dia. També remarca que l’informe que es va lliurar era molt\ninsuficient i que hi ha més informació al dossier de premsa de dia 7 de novembre,\nla qual cosa assegura que no entén.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nAixí mateix, manifesta que els elements positius són dos: d’una banda, les obres\nque s’han efectuat dels nous carrils de bus i de l’adequació dels existents, i d’altra\nbanda la implantació de la regulació semafòrica, tot i que afirma que es necessita\ntemps per acabar d’avaluar-ne els resultats.\nSeguidament, comenta que, pel que fa als temes de la participació, des del seu\ngrup consideren necessari que un projecte tan important per a la ciutat i que\nsuposa un canvi en la vida quotidiana de moltes persones es debati i es consensuï\namb les entitats ciutadanes i que, a més a més, es plantegi com un debat global,\nper la qual cosa creu que és important el paper de les associacions de veïns de la\nFAV, així com també d’entitats com la PTP, per tot allò referent a temes de\nmobilitat. En aquest sentit, afirma que, per l’informe, saben que s’han de posar en\ncontacte amb entitats d’aquest tipus, però insisteix que hi ha algunes mancances\nimportants, ja que, en les sessions informatives que han convocat, de les quals\nmanifesta que han participat a una, segons el seu punt de vista hi ha mancat el\nretorn de les propostes rebudes, element que considera bàsic per aconseguir la\ncomplicitat de les entitats i de les associacions. Així, comenta que hi ha\nreivindicacions com ara la de l’Associació de Veïns del Bon Pastor, o com la de la\nsecció sindical d’UGT de TMB o queixes com la de l’Associació de Veïns del\nPoblenou que no han estat retornades. En aquest sentit, considera que el procés\nparticipatiu és millorable, ja que no només es tracta d’informar, explicar i escoltar,\nsinó que s’ha de retornar l’opinió del govern en relació amb les propostes.\nQuant a la reubicació de les noves parades, manifesta que està segur que tots\nels canvis tenen una explicació, però afirma que ha de ser coneguda, sobretot pels\nusuaris i usuàries. Alhora, comenta que, segons el seu parer, no se’ls ha escoltat\nprou i posa l’exemple del que va passar amb l’H6, a Gràcia, a la Travessera de\nDalt, cas que considera emblemàtic. En aquest sentit, explica que el fet que la\nnova xarxa tingui parades situades a més distància que les convencionals està\nprovocant canvis en les parades dels autobusos de les línies convencionals i,\nsegons afirma, això ha generat una certa confusió entre els usuaris, per la qual\ncosa considera que el govern hauria d’haver fet un esforç més gran d’explicar-ho.\nA continuació, assegura que han detectat que s’han produït també problemes\nd’informació perquè no s’han comunicat degudament els canvis de parades i\nremarca que cal que la informació sobre la nova xarxa es posi en un marc conjunt\ndel sistema de transport públic, per tal que cada ciutadà o ciutadana en pugui\ntreure el màxim profit. Tanmateix, considera que la informació ha estat insuficient\ni que no ha tingut la visió global que permetria una visibilitat total de la xarxa i\nque, alhora, es lligui amb tots els mitjans de transport públic col·lectiu de la ciutat.\nD’altra banda, afirma que és el moment d’estudiar, un cop implantada la segona\nfase, si la implantació de la tercera pogués ser la darrera i definitiva, ja que ara es\nveuen els beneficis i els efectes de la nova xarxa ortogonal. Així mateix, comenta\nque ja s’està produint el canvi d’hàbits entre els usuaris i usuàries per la qual cosa\nseria bon moment per veure si es pot implantar de manera definitiva i assegura\nque ja s’està en condicions de veure si seria possible.\nPel que fa a la proposició, comenta que és coincident amb el prec que presenta\nel seu grup, el qual demana que es perllongui l’itinerari de la línia H8 fins al carrer\nSant Adrià, per tal que pugui estar en l’estació de metro del Bon Pastor. Segons\nexplica, l’Associació de Veïns i Veïnes del Bon Pastor ha quedat molt sorpresa de\nconèixer les noves xarxes i els nous recorreguts de la segona fase, ja que l’autobús\nque havia d’arribar al seu barri només arriba al centre comercial de La Maquinista i\nells tenien el convenciment, perquè així s’havia explicat i havia sortit als primers\nesquemes, que la línia arribaria fins al seu barri. A més a més, comenta que en\naquest barri ja es va perdre un servei al desembre de 2011, que va ser la\ndesaparició de la B22, i, segons explica, es confiava que això es resoldria amb la\nimplantació de la segona fase de la xarxa, per la qual cosa considera que la\ndemanda dels veïns i veïnes és raonable i senzilla i que ha de ser escoltada perquè\nes pot resoldre. En aquest sentit, afirma que unes declaracions del senyor Tintoré\nobren una porta per a considerar aquest allargament de la línia, ja que també s’ha\nfet amb altres línies de la ciutat, com ara les modificacions que han permès que els\nveïns del barri de Bon Pastor, de Baró de Viver, de Trinitat Vella i Sant Andreu\ntinguin un transport públic en superfície que els permeti arribar fins al CUAP de\n\n267\n\n\f268\n\nGASETA MUNICIPAL DE BARCELONA\n\nNÚM. 1\n\nCasernes. Així, demana que TMB estudiï el perllongament de la línia tan aviat com\nsigui possible i que doni una solució ràpida als veïns.\nSeguidament, insisteix que cal escoltar els veïns, el que significa, segons el seu\nparer, donar una resposta raonada a les peticions, cosa que afirma que fins ara no\ns’ha fet adequadament. Així, remarca que cal prioritzar el fet que el transport\npúblic és un servei a les persones i als barris de la ciutat, de tal manera que no es\npoden prendre decisions només atenent a raons estadístiques, a taxes d’ocupació\nd’autobusos o de valoració del cost econòmic, sobretot en aquest cas que, segons\nexplica, es tracta de prolongar uns centenars de metres més una línia. En aquest\nsentit, afirma que, segons el seu punt de vista, la línia H8 hauria d’acabar al carrer\nSant Adrià i així facilitar el transbordament amb la parada de metro. Tanmateix,\ncomenta que no entén la decisió que el recorregut acabi al centre comercial i\nremarca que cal prestar servei al barri.\nEl Sr. Laporta explica que el seu grup ha estat sempre un impulsor de\nl’ortogonalització de la xarxa de bus i afegeix que, tot i que en la primera fase van\nser crítics quant a la campanya informativa perquè pensaven que era insuficient,\nara consideren que s’ha avançat. Així, comenta que, més enllà de les crítiques, des\ndel seu grup consideren que ja es té l’experiència necessària per resoldre aquest\ntipus de situacions, tot i que cal diàleg amb els usuaris i molta paciència.\nA continuació, comenta que la nova xarxa de bus està dissenyada per oferir un\nmillor servei als ciutadans i que els usuaris actuals i futurs guanyen en freqüència\nde pas, en menys temps de viatge, en millora de la informació estàtica i dinàmica,\netcètera. Segons el seu parer, això són elements fonamentals perquè aquesta\nxarxa s’implanti i sigui l’apropiada per a una ciutat com Barcelona, ja que aquest\nmodel és el que es necessita i a més a més aprofundeix en un sistema de mobilitat\nsostenible. Així, afirma que s’ha d’aprendre del procés d’adaptar les línies a les\npropostes dels usuaris, sempre que siguin viables i recorda que el seu grup va fer\nalgunes propostes perquè s’estudiï la possibilitat d’ajustar les parades del Bicing\namb els intercanviadors de la nova xarxa, així com també que es tingui en compte\nla localització dels nous centres d’urgència i d’atenció primària.\nQuant a la proposició del Sr. Escudé, anuncia que hi votaran a favor, ja que des\ndel seu grup consideren que la nova xarxa ha de facilitar els transbordaments i en\nel cas de l’H8 també ha de ser així. En aquest sentit, també esmenta les\ndeclaracions del senyor Tintoré sobre la previsió que arribi fins al Bon Pastor. Així\nmateix, també proposa la possibilitat d’allargar la línia H12 fins a la parada de\nmetro Bac de Roda, ja que considera que és una connexió necessària.\nEl Sr. Forn agraeix totes les aportacions i considera que han estat positives. Així\nmateix, reconeix que hi ha millores a fer, tot i que remarca que es tracta d’una\nfase d’avaluació i assegura que des del primer dia es treballa per veure quines\ncoses es poden millorar. En aquest sentit, afirma que al gener o febrer ja es podrà\nfer una avaluació, quan estigui en funcionament per complet i es compromet a ferla.\nSeguidament, remarca que s’han fet millores importants en la informació, a\npartir de les seves pròpies observacions i de les que van fer la resta de grups.\nTanmateix, exposa que s’ha fet un gran esforç d’explicació prèvia als veïns per a la\ninstauració d’aquestes línies i repeteix que es van fer 146 reunions per tal de\nrecollir idees i suggeriments. En aquest sentit, puntualitza que no es poden recollir\ntotes les propostes, perquè a vegades les qüestions tècniques pesen molt i\nimpedirien portar-les a terme. Alhora, comenta que, des del seu punt de vista, les\nlínies tenen un funcionament molt correcte, tot i que s’han d’acabar d’ajustar\nalgunes coses i que això requereix un canvi d’hàbits molt important. Així, també\nopina que a causa de la pèrdua de passatge cal fer unes línies d’autobusos més\ncompetitives i modernes. D’altra banda, també comenta que, tot i que les vint-ivuit línies han de ser complementàries amb les altres línies, tant les del barri com\nles altres línies d’autobusos, s’han d’evitar els solapaments.\nQuant a la demanda del Grup Socialista, afirma que s’abstindran, però remarca\nque no és perquè hi estiguin en contra, ja que s’han compromès a estudiar-ho.\nPerò insisteix que han donat les explicacions de per què no s’ha pogut posar en\nmarxa en aquesta segona fase i pel fet que hi ha algunes limitacions. Segons\nexposa, tothom sempre vol que les línies vagin una mica més enllà, però això va\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nen contra de la lògica econòmica, de si es pot fer o no es pot fer amb els recursos\nque hi ha. Així, explica que aquest projecte s’implanta amb la premissa de recursos\nconstants, és a dir, que han de sortir d’altres serveis que es modifiquin, de tal\nmanera que les línies que se suprimeixen ajuden a reforçar les línies noves. En\naquest sentit, afirma que no només han de donar bon servei els nous eixos, pel\nque fa a la freqüència de pas de cinc a vuit minuts, sinó que les línies que\nsegueixen operant també han de poder garantir uns estàndards de qualitat.\nPel que fa a la línia H8, recorda que finalitza a Sant Pau i que en aquests\nmoments ja han fet un allargament de Sant Pau a la Maquinista. Alhora, comenta\nque s’ha pogut fer perquè els autobusos de la línia 15 s’hi han incorporat i apunta\nque s’ha de tenir en compte que per fer un determinat recorregut amb les\nfreqüències establertes es necessiten un nombre d’autobusos concret i que si\naquest recorregut s’allarga es necessiten més busos, per la qual cosa no sempre es\npot allargar per totes bandes. En aquest sentit, remarca que és un barri que té les\nlínies 9 i 10 de metro que connecten amb l’intercanviador de la Sagrera amb les\nlínies 5 i 1, així com també les línies 73 i 11 d’autobús. Segons comenta, l’11 va\nser modificada precisament a demanda dels veïns per donar més connectivitat del\nbarri del Bon Pastor amb el CUAP de les Casernes de Sant Andreu, per la qual cosa\nafirma que hi ha modificacions que sí que es poden fer, però que els allargaments\nque es demanen no. Així mateix, exposa que tenen previst que sigui el final de la\ninstauració de les vint-i-vuit línies, tot i que no pot afirmar quan serà, assegura\nque ho faran tan aviat com sigui possible.\nFinalment, comenta que no està en contra de la proposta del Sr. Escudé.\nDirigint-se al Sr. Mestre, remarca que com que en els precs no es pot abstenir, no\naccepta el prec.\nPel que fa a la V3, assegura que la modificació que s’ha fet és mínima i que té\nmolt poca afectació, però explica que si ho ha expressat el director d’autobusos,\nestudiaran la possibilitat de poder respondre la demanda d’alguns treballadors i\nmanifesta que en els propers dies miraran de donar una resposta positiva.\nEl Sr. Freixedes comenta que pel que fa al retorn de la informació és cert que de\nvegades no hi ha hagut retorn, però puntualitza que, en casos com el del Bon\nPastor, les persones que van anar a les jornades participatives després no van\nvoler quedar a la jornada en si i això va dificultar la possibilitat de retornar els\nsuggeriments. Segons exposa, en altres casos sí que s’ha produït, tot i que\nreconeix que és un tema que hauran d’intentar millorar en la propera fase.\nA continuació, explica que algunes de les coses que han demanat els veïns sí\nque s’han fet, ja que hi ha hagut modificacions en totes les línies. Concretament,\nesmenta el cas de la línia 41 i explica que si ara acaba al Cementiri del Poblenou és\nperquè la gent del Parc va reivindicar que necessitava una connexió amb\nl’ambulatori i per això es va mantenir fins al Parc quan, segons explica, en un\nprincipi no havia de ser així. En aquest sentit, assegura que totes les modificacions\nes fan en base als estudis que té TMB respecte dels recorreguts i l’ús real de cada\ntrajecte.\nFinalment, insisteix que s’ha de millorar la participació i la informació, però\nremarca que està satisfet del que s’ha fet en la segona fase i que confia que en la\ntercera fase encara tindran més experiència i ho faran millor.\nEl Sr. Escudé comenta que el tinent d’alcalde no li ha respost el prec sobre el\nPoblenou.\nEl Sr. Freixedes respon que li accepta la literalitat del prec, però no el prec, ja\nque considera que és el que han fet, però afirma que si es lliga aquesta frase amb\nla intervenció que ha fet no, perquè la voluntat del que ha expressat després no és\nben bé el mateix. Així, assegura que el Sr. Forn li ho ha explicat i que estan\ntreballant en certes coses de les que ha proposat en la seva intervenció. En aquest\nsentit, afirma que probablement en un termini breu de temps podran donar\ninformacions positives per al barri, però comenta que si l’estació del Poblenou no\nestà arreglada és perquè es va decidir que abans es farien altres estacions. Pel que\nfa al 141, es manifesta d’acord en el fet que és un repte que s’ha d’assumir, però\nassegura que no pot avançar esdeveniments perquè encara s’està treballant\ntècnicament.\n\n269\n\n\f270\n\nGASETA MUNICIPAL DE BARCELONA\n\nNÚM. 1\n\nEl Sr. Escudé afirma que quan els veïns del Poblenou li ho demanin haurà de dir\nque de moment no, de tal manera que es quedaran com estan ara. Així, afirma\nque les obres d’accessibilitat del metro del Poblenou es podrien haver plantejat en\nun altre moment, però és que, segons comenta, abans tenien el 14 i el 41, i ara no\ntenen ni una cosa ni l’altra. En aquest sentit, explica que si el Poblenou ja té greus\nproblemes de mobilitat aquest encara és un altre problema afegit, per la qual cosa\ndemana que s’ho repensi, sobretot el tema del transbordament, ja que es deixa\ntota una part distanciada de les noves parades d’autobús.\nSeguidament, agraeix els vots favorables i fins i tot l’abstenció, ja que considera\nque és en positiu i que és una qüestió de temps. Així, dirigint-se al Sr. Forn, afirma\nque està d’acord en el que ha dit, però remarca que quan es planteja una revolució\nen la mobilitat de la ciutat també s’ha de pensar a cosir la connexió d’aquells barris\nque patien un cert dèficit. Per aquests motius, demana que s’intenti que els veïns i\nveïnes del Bon Pastor i del Poblenou no se sentin en un greuge comparatiu amb la\nresta de veïns. Així, insisteix que es tracta només de dues parades i qüestiona que\nel cost sigui tan excessiu i conclou que, parlant de serveis públics, el criteri\neconomicista és important, però assegura que hi ha altres valors que s’hi han de\nsumar.\nEl Sr. Mestre insisteix que des del seu grup volen que la implantació de la nova\nxarxa sigui un èxit, per la qual cosa assegura que hi han treballat des del primer\nmoment. Així, recorda que han demanat diverses reunions de consells de barri i\nremarca que en el cas del Districte de Sants-Montjuïc les explicacions varen\ngenerar molta confusió, de tal manera que els quedaven dues opcions: alimentar\nles queixes i la confusió contra el govern o demanar que es tornés a explicar\nperquè s’entenguessin els beneficis de la xarxa ortogonal. En aquest sentit, afirma\nque per aquests motius insisteix tant en el fet que la informació no és suficient.\nAlhora, remarca que és important la implicació de les entitats i associacions de\nciutadans, així com també que es retornin les propostes.\nQuant al perllongament de l’H8 fins al carrer Sant Adrià, assegura que entén el\nque ha dit el Sr. Forn, però considera que, com a mínim, els veïns han de conèixer\nel calendari de la decisió de TMB, és a dir, si es farà o no i quan. Així mateix,\ninsisteix que no només es poden tenir en compte criteris econòmics, ja que es\ntracta d’un servei públic que ha de prestar servei a les persones i als barris de\nBarcelona i, segons el seu parer, el servei públic passa per davant el criteri\neconòmic. Alhora, considera que la demanda dels veïns i veïnes del Bon Pastor és\nraonada i de sentit comú, per la qual cosa el govern ha d’escoltar-la i donar-li una\nresposta positiva.\nFinalment, recorda que el Sr. Forn no ha contestat en relació amb la proposta\nsobre la implantació de la resta de la xarxa en una tercera i definitiva fase.\nEl Sr. Forn agraeix la responsabilitat de tothom i explica que és un projecte de\nciutat important, i reconeix que pot ser que alguna cosa no funcioni i puntualment\nes pugui fer una crítica que, segons la seva opinió, els ajuda a millorar. En aquest\nsentit, agraeix l’actitud i demana que es continuï en aquesta línia.\nA continuació, comenta que no té el calendari, però insisteix que té el\ncompromís de fer aquest allargament. Alhora, exposa que intentaran donar retorn\na totes les persones i entitats que han col·laborat en les sessions de treball, les\nquals considera que han estat molt útils, ja que molta gent que tenia reticències\nhan entès el nou concepte de xarxa.\nPel que fa a la pregunta del Sr. Mestre, respon que pesen més els criteris tècnics\nque els de voluntat política. En aquest sentit, afirma que han d’estar segurs que\ns’ha entès i que no hi haurà un pas enrere, per la qual cosa remarca que seguiran\nel criteri tècnic i que no pot assegurar que sigui així, tot i que opina que no s’ha\nd’eternitzar. Així, considera que es pot acabar l’any 2014 amb un 50 % de les\nlínies i assolir una xifra d’un 40 % de passatge ja que, segons informa, ara es\ntroben al 30 %. Tanmateix, assegura que el millor de tot és que la gent hagi\nincorporat a la seva cultura de mobilitat el concepte de xarxa, per la qual cosa\nopina que si s’avança en aquesta línia serà un gran triomf que hauran aconseguit\nentre tots.\nEs dóna per tractada.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nc) Informes\nA la Comissió:\n2. Auditoria de seguretat i gènere. Primera fase de resultats.\nEl Sr. Forn anuncia que parlarà el Sr. Lahosa i explica que presenten els treballs\nde la Comissió de Treball de Seguretat i Gènere, que es va constituir el 22 de maig\ncom a conseqüència d’una iniciativa del Grup d’Iniciativa per Catalunya – Els Verds\ni que va ser recolzada per tots els grups. Així, exposa que s’ha fet un primer treball\nd’avaluació dels diferents àmbits.\nEl Sr. Lahosa afirma que l’auditoria que presenten s’ha d’entendre com una fase\ndiagnòstica, per la qual cosa no és un document rígid i que s’hi afegiran nous\nelements de diagnòstic, etcètera. Alhora, remarca que la proposició va ser\naprovada per unanimitat. Seguidament, exposa que es focalitza en la relació dels\ngèneres dins l’espai públic, i que es pretén que tingui una visió comprensiva de la\nseguretat on s’incloguin tots els elements que poden tenir un impacte en la\npercepció de la seguretat dels diferents gèneres. Segons afirma, quan es parla de\ngènere es fa eufemísticament, ja que la visió de la seguretat ha estat\nmasculinitzada, per la qual cosa es pretén que una auditoria de gènere doni una\nprevalença a la visió del gènere femení en relació amb la ciutat.\nQuant als àmbits subjecte de l’auditoria, comenta que han estat: victimització i\ndades policies, Hàbitat Urbà, Mobilitat i Qualitat de Vida i Servei a les Persones. Pel\nque fa a la violència masclista, manifesta que han considerat que ja estava prou\ntreballat i amb prou informació generada des de l’Ajuntament.\nPel que fa a victimització de gènere i dades policials, explica que un primer\ndèficit és el referit a les dades de producció de registres. Segons comenta, tot i\nrecollir la dada «sexe», aquesta dada després no s’utilitza, i aquest fet és palès\ntant a l’àmbit de la policia de la Generalitat, Mossos d’Esquadra, com en les\ndemandes que es reben al 092. Així, remarca que una demanda rebuda al 092 no\nse sap si ha estat feta per un home o per una dona, per la qual cosa amb aquest\ndesconeixement difícilment es pot definir una política pública en relació amb el\ngènere. Això, comenta, és un repte que tenen, un dèficit que neix de les\narquitectures dels sistemes d’informació dels cossos policials.\nSeguidament, exposa que, pel que fa a l’enquesta de victimització, en tota la\nfase de diagnòstic han incorporat situacions que consideraven que es podien\nresoldre i assegura que ja hi ha algunes solucions determinades. Així mateix,\nafirma que l’enquesta de victimització de Barcelona, en coherència amb el Pla de\nseguretat 2012-2015, ja va incorporar el passat any una anàlisi específica de\ngènere en relació amb les dades de victimització.\nD’altra banda, comenta que a l’enquesta que es va realitzar l’any 2010 en\nrelació amb la violència masclista a Catalunya, Barcelona va incorporar una mostra\nde ciutat i de districte. Segons explica, aquesta enquesta, tot i que ja té tres anys,\nve referenciada per l’enquesta de salut del 2011, on es fa palès que el 3,5 % de\nles entrevistades coneix alguna víctima de violència i que l’1 % manifesten que\nhan patit, en el darrer any, violència per part de la seva parella. Tot i que remarca\nque abans ha dit l’àmbit de la violència masclista no era part de l’anàlisi de\nl’auditoria, afirma que hi ha algunes informacions que consideren d’interès per\nincorporar-les. En aquest sentit, explica que dins l’àmbit de victimització i gènere i\ndades policials no ha estat possible accedir a les dades de la tercera edició de\nl’enquesta sobre convivència escolar. Segons explica, és una enquesta que es fa\nconjuntament entre el Departament d’Interior i el Departament d’Ensenyament de\nla Generalitat, on es recullen dades sobre els centres de primària i de secundària.\nAixí, afirma que des del Departament d’Interior els han informat que en un futur\nproper es podrà tenir accés a aquesta informació i d’aquesta manera veure les\ndades relacionades amb la violència entre gèneres. Tanmateix, comenta que a\nl’Estat espanyol es genera una gran preocupació pel tema de la violència sobretot\ndurant l’adolescència.\nA continuació, exposa que des d’Hàbitat Urbà es va fer una anàlisi sobre els\ntextos bàsics en relació amb el tema del plantejament i dels projectes urbans.\n\n271\n\n\f272\n\nGASETA MUNICIPAL DE BARCELONA\n\nNÚM. 1\n\nSegons afirma, en aquests textos hi ha referències suficients a la seguretat i\nconsidera que hi ha elements de millora notables. Ara bé, també comenta que no\nes recullen referències al gènere o la dona i assegura que han identificat una sèrie\nd’espais en els quals és possible millorar i elaborar propostes, com ara en el tema\nde protocol per a la tramitació de projectes i recepcions d’obres. Així, explica que\nels projectistes podran tenir uns criteris on s’incorpori la dimensió de gènere dins\ndels protocols, com ara en els criteris per a la redacció d’avantprojectes, en els\nprincipis dels projectes de l’Ajuntament mateix, en el manual de qualitat de les\nobres, etcètera.\nSeguidament, afirma que Hàbitat Urbà ha incorporat la Declaració de Montreal,\nsorgida de la Primera Conferència Internacional de Seguretat i Dona, en la qual hi\nha una sèrie de criteris per incorporar als documents de redacció d’avantprojectes.\nTot i això, comenta que aquesta declaració presenta el mateix problema que tenen\namb els informes tècnics amb caràcter normalitzador europeu, i és que es\ndefineixen criteris però no estàndards. En aquest sentit, explica que s’ha concertat\namb la Gerència de Prevenció, Seguretat i Mobilitat i l’Agència d’Hàbitat Urbà i la\nde Qualitat de Vida iniciar un procés de sessions de treball on es puguin definir\nestàndards concrets en els projectes. Quant a la fase diagnòstica, recorda que dels\nnou projectes de Llei de barris de Barcelona tan sols a tres s’incorporava el punt 6,\nque és el que fa referència al tema del gènere i la seguretat. Així, afirma que els\nllocs on es va incorporar són Roquetes, Poble-sec i Bordeta. Tanmateix, opina que\naquest és un dels valors afegits que ha aportat aquesta auditoria, així com la\ncreixent sensibilització per part dels diferents Serveis Municipals en relació amb el\ntema del gènere.\nQuant als espais verds, comenta que en aquests moments no hi ha protocols\nque recullin la gestió d’aquests amb la perspectiva de gènere, tot i que assegura\nque per part de la Direcció d’Espais Verds hi ha un gran interès per establir i definir\npatrons, articular protocols, formar els treballadors, etcètera. Així mateix, explica\nque hi ha un acord generalitzat en què l’ús d’activitats, guinguetes, etcètera.,\nsiguin considerats com a elements de seguretat i que, per tant, s’hauran de tenir\nen compte en els futurs protocols que es vagin definint.\nPel que fa a la Mobilitat, exposa que TMB recull els incidents a la xarxa del\nmetro, però no hi ha separació per sexe. Segons afirma, des de Mobilitat es té\nmolt clara la importància en relació amb l’ús de la ciutat per part dels gèneres i\nassegura que s’ha acordat amb el Centre d’Informació i Documentació de la Dona\nque en properes edicions es realitzi l’anàlisi de l’enquesta en relació amb el tema\ndel gènere.\nSeguidament, explica que pel que fa a la dimensió Qualitat de Vida i Serveis a\nles Persones, es realitza l’enquesta sobre condicions de vida de les dones i s’hi\nincorporarà una anàlisi en relació amb el tema de convivència, seguretat i\npercepció a l’entorn i gènere. Així mateix, afirma que en el marc de l’auditoria és\nun dels resultats que ja ha tingut l’Agència de Salut Pública de Barcelona i que ja\nha desenvolupat una primera anàlisi sobre prevalences en relació amb\ndeterminades conductes de risc segons el gènere.\nA continuació, exposa que hi ha accions que ja s’han posat en marxa o que\nestan en el calendari amb què la Comissió haurà de treballar la propera fase. En\naquest sentit, afirma que s’han incorporat les dades segregades per gènere sobre\nseguretat a l’Anuari Estadístic de la Ciutat, així com també que el Centre\nd’Informació i Documentació de la Dona està desenvolupant l’anàlisi de l’enquesta\nde victimització 2013 i que s’ha realitzat un curs adreçat a tècnics i tècniques\nmunicipals sobre seguretat, espai públic i percepció. Segons comenta, aquest curs\ntindrà una segona fase que s’iniciarà dia 9 de desembre i explica que hi ha tècnics\nde prevenció, membres de la Guàrdia Urbana, etcètera, de tal manera que és un\ncurs transversal on s’intenta definir quina ha de ser la mirada de l’Ajuntament amb\nel tema de gènere i l’espai públic. També exposa que s’està treballant amb la\nDirecció de Serveis d’Informació Policial per tal d’intentar incorporar la variable\n«gènere» en els sistemes d’informació. Així mateix, explica que ja s’ha incorporat\nen els sistemes del 092.\nD’altra banda, recorda que l’Agència de Salut Pública ha realitzat una primera\naproximació de les conductes de risc en funció del gènere. Segons explica, el\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDepartament de Psicologia Social de la UB, en el marc del projecte Èxodes, ha\nrealitzat una anàlisi del nivell de percepció de seguretat i inseguretat en una\nmostra d’espais públics de la ciutat i afirma que en les properes setmanes\ns’iniciaran aquestes sessions de treball entre gerències d’Hàbitat Urbà, Prevenció,\nSeguretat i Mobilitat i Qualitat de Vida, tot i que apunta que alguns elements que\nno s’han posat en marxa tenen a veure amb les explotacions específiques de la\nmostra corresponent a la ciutat de Barcelona de la convivència escolar a què ha fet\nesment, així com també tota la qüestió d’aconsellar o veure en quins estudis\ndemoscòpics municipals la variable «gènere» és rellevant per fer-ne una anàlisi.\nPer acabar, comenta que en col·laboració amb el Consell de Dones de Barcelona\nes desenvoluparà la metodologia de marxes exploratòries per districtes. Segons\nexplica, una marxa exploratòria és un recorregut per una zona que es considera\nque pot ser millorable quant a seguretat i on es defineixen quins són els criteris,\nquè es busca, quines propostes de millora hi ha, etcètera.\nLa Sra. Díaz agraeix l’informe al Sr. Lahosa i a l’equip tècnic. Seguidament,\nrecorda que un 53 % de la població de Barcelona són dones i afirma que aquesta\nauditoria pretén donar una visió transversal i no només parlar de seguretat.\nSegons explica, des del seu punt de vista, és important la inclusió de la variable\ngènere en Hàbitat Urbà, així com també de criteris de prevenció i seguretat en el\ndisseny dels espais. Així mateix, comenta que l’enquesta de Mobilitat no inclou una\nvisió de gènere i que en Qualitat de Vida i els Serveis a les Persones se’n\ndesconeixen les dades.\nA continuació, exposa que Barcelona forma part de la Red Internacional de\nMujeres de Metrópolis i recorda que aquest any 2013 es van celebrar a la Sala de\nBonnemaison les jornades «Ciudades seguras en el ámbito del espacio público y el\ngénero», de les quals en va sortir un document de cinquanta-tres pàgines en el\nqual es fa esment d’àmbits que es van treballar, com ara el comerç de proximitat,\nla il·luminació i la visibilitat, etcètera.\nSeguidament, comenta que en el punt 3 es fa referència a la incorporació de\ncriteris transversals i des del seu punt de vista aquesta visió transversal hauria\nd’incorporar també el tema de la discapacitat, ja que, segons afirma, les dones\namb discapacitat són doblement discriminades. En aquest sentit, recorda que\ntenen sobre la taula una guia d’accessibilitat i seguretat feta per l’ONCE i per la\nFundación Española para la Seguridad Vial, i de la qual en demanen saber com\nestà. Així, considera que en el moment en què està l’auditoria s’hauria d’incorporar\na l’informe de metròpolis.\nEl Sr. Villagrasa agraeix la presentació de l’informe i afirma que és bastant\ncomplet, tot i que considera que al final és un informe sobre prevenció del delicte i,\ncom a prevenció, té una capacitat molt transversal d’actuació. Des del seu punt de\nvista, es tracta més que de gènere d’un informe de sentit comú cap al ciutadà, ja\nque considera que qui s’ha de protegir és el ciutadà en general, sense tenir en\ncompte el gènere. Tot i això, reconeix que hi ha alguns delictes específics que\npoden tenir en compte el gènere, per la qual cosa opina que en les dades policials\ns’ha d’incloure el gènere i l’edat, per tal de veure quins són els perfils més\nvictimitzats, a l’hora de fer campanyes de prevenció.\nSeguidament, apunta que fan eco a la transversalitat del concepte de seguretat\nque s’aplica a l’urbanisme i recorda que l’Ajuntament ho ha aplicat a poc a poc, de\ntal manera que s’entén que ha de ser part de tots els expedients urbanístics com a\npunt important a l’hora de no crear focus d’inseguretat quant a la prevenció.\nQuant als espais verds, afirma que els satisfà que parlin de la importància de la\nvídeo-vigilància, ja que considera que és un reforç a la prevenció i no només en els\nespais verds, sinó a molts espais de la via pública.\nFinalment, conclou que valoren positivament l’informe i manifesta que li\nagradaria veure el resultat final, tot i que considera que no hauria de ser res\nextraordinari, sinó que s’hauria de fer de forma ordinària, per la qual cosa demana\nal govern que sigui un informe viu, de tal manera que es renovi cada ics temps i\nque no quedi abandonat després de fer-ne les valoracions.\nLa Sra. Ribas també agraeix la presentació de l’informe i afirma que dóna bona\nresposta a la proposició que va presentar el seu grup. Així mateix, valora la feina\nfeta pel primer tinent d’alcalde, pel Sr. Lahosa i per tot l’equip. Alhora, assegura\n\n273\n\n\f274\n\nGASETA MUNICIPAL DE BARCELONA\n\nNÚM. 1\n\nque el document respon amb escreix les expectatives que tenia el seu grup quan\nva plantejar la qüestió i comenta que des del març fins ara s’han reunit diverses\nvegades amb el tinent d’alcalde i amb el Sr. Lahosa, de tal manera que han tingut\noportunitat de donar la seva opinió sobre el procés.\nD’altra banda, exposa que els agradaria que aquesta bona feina s’encomanés a\naltres àrees municipals on, segons afirma, no es té en compte la inclusió de la\nperspectiva de gènere en el disseny de les polítiques públiques. Així, remarca que\nla seva valoració és força diferent a la que feia el regidor del PP.\nA continuació, afirma que el plantejament de l’auditoria tenia la voluntat de\nconèixer les necessitats de seguretat de la població, posant èmfasi en la detecció\nde les necessitats especials de les dones i en la seva percepció de la inseguretat.\nSegons la seva opinió, hi ha tres elements que són importants per a l’elaboració\nd’aquesta diagnosi, com ara la capacitat de lideratge i la legitimitat que ha tingut\nl’Àrea de Prevenció i Seguretat per dur endavant aquesta auditoria. També\nremarca que l’elaboració de la diagnosi hagi comptat amb la participació de\ndiferents àrees que haurien d’actuar amb objectius i enfocaments comuns, com\nsón Seguretat, Urbanisme, Mobilitat, Igualtat i Serveis Socials, ja que, segons el\nseu parer, només des d’aquesta interdisciplinarietat es poden detectar quins\nelements s’han de tenir més presents a l’hora de determinar quins elements creen\ninseguretat en les persones. A més, assegura que l’enfocament interdisciplinari\nintegral de l’abordatge de la seguretat fa veure que la seguretat no passa només\nper la policia, sinó que passa per altres sectors, com són els cossos de seguretat.\nAlhora, també valora positivament que en el diagnòstic s’hagi incorporat la visió de\nles dones, amb representants del Consell de Dones i d’expertes en la matèria.\nSegons el seu parer, això ha garantit el reconeixement de les organitzacions com a\nactors clau en la identificació dels programes de seguretat i alhora ha permès un\ncanvi de paradigma en les metodologies de recerca.\nSeguidament, comenta que el treball intern d’anàlisi ha posat de manifest el que\ns’ha de canviar per introduir una visió de gènere a la recollida de dades i afirma\nque si fruit d’aquesta primera fase es pot canviar la manera de treballar perquè\naixò sigui possible ja s’hauran acomplert bona part dels objectius proposats. Així\nmateix, assegura que s’ha de tenir clar el que es vol saber per actuar decididament\ni millorar l’estat de les coses i opina que el següent pas ha de ser el de plantejar\nrespostes, integrals i coordinades, en els problemes que s’han detectat per garantir\nla seguretat en igualtat de condicions. En aquest sentit, considera fonamental que\nàrees com Hàbitat Urbà o Mobilitat interioritzin la perspectiva de gènere i dissenyin\nnous espais públics per augmentar la sensació de confiança i de seguretat.\nD’altra banda, manifesta que des del seu grup consideren interessant incloure la\nviolència masclista pel que fa a la violència sexual, en casos d’abús sexual i\nviolacions, ja que, segons explica, també es donen en l’àmbit privat, a més del\npúblic, per la qual cosa cal actuar en ambdós casos. Així mateix, comenta que\ntroben a faltar una mica l’establiment d’un calendari per a la segona fase, tot i que\nassegura que confien que el govern continuarà treballant amb el mateix rigor.\nFinalment, demana que es continuï aportant informació a aquesta Comissió, ja que\nconsidera que és important que es formi tothom en l’aplicació de la visió de gènere\nper a la interpretació de les dades de l’elaboració de polítiques públiques.\nEl Sr. Laporta agraeix la presentació de l’informe i manifesta el seu interès en\ntot el que s’ha presentat. Seguidament, recorda que el seu grup es va abstenir en\nla votació de la proposició no perquè no compartissin la necessitat de tenir una\nperspectiva de gènere en temes de seguretat, sinó perquè no consideraven que\ns’hagués de fer mitjançant una auditoria externa, sinó que creien que s’havia de\nfer des de la Regidoria de la Dona. Pel que fa a l’informe, demana si es continuarà\ntreballant en les diverses accions de l’Ajuntament.\nSeguidament, comenta que una ciutat com Barcelona ha de ser pionera a l’hora\nd’assolir la igualtat efectiva d’oportunitats entre homes i dones i capdavantera en\nel disseny i aplicació de polítiques de dones. Així, afirma que des del seu grup es\nvol seguir avançant en la garantia i els drets de les dones, per la qual cosa s’ha de\ntransformar la realitat des de la quotidianitat, el respecte a les diferències, la\ncohesió social, etcètera, així com també des del coneixement i la participació de les\ndones. En aquest sentit, opina que per assolir aquesta transformació s’ha de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nproduir un canvi estructural i cultural, que permeti trencar els patrons arrelats en\nl’imaginari individual i col·lectiu i superar la concepció androcèntrica.\nAixí mateix, assegura que les dones han de liderar el procés de canvi i que les\npolítiques de gènere han de tenir una dimensió transversal i que s’incorpori a\ncadascun dels àmbits d’acció municipal, per la qual cosa considera que és un bon\nmoment per començar a produir aquest canvi estructural.\nLa Sra. Vila agraeix la bona predisposició del govern i dels altres grups per\ntreballar i afirma que en polítiques de gènere és important que hi hagi grans\nconsensos i acords per avançar conjuntament. Alhora, comenta que la perspectiva\nde gènere beneficia molts altres col·lectius i altres perfils de ciutadans i ciutadanes.\nSeguidament, exposa que aquesta auditoria és un punt de partida per començar\na desgranar mesures i considera que la manera de treballar és molt positiva, ja\nque la clau no és que la Regidoria de Dona i Drets Civils impulsi totes les polítiques\nrelacionades amb la perspectiva de gènere, sinó que totes les àrees n’han de ser\ncorresponsables. En aquest sentit, agraeix l’impuls que s’ha donat per part de la\nprimera tinència i des de l’Àrea de Prevenció i Seguretat.\nD’altra banda, comenta que des dels serveis municipals i des de la Regidoria de\nDona i Drets Civils han d’estar al costat dels diferents professionals i d’altres\ncompanys polítics que impulsen els programes i les mesures de govern. Així, opina\nque la millor manera de treballar és des de la transversalitat, per la qual cosa\nvalora molt positivament la línia de treball que el govern ha impulsat.\nEs dóna per tractat.\nd) Compareixences Govern municipal\nDel Grup Municipal PSC:\n3. Que comparegui el responsable municipal que correspongui per tal de donar\ncompte de les actuacions previstes i les portades a terme per donar solució als\nproblemes de convivència al barri de Vallcarca.\nLa Sra. Escarp comenta que ja saben que el dia abans l’alcalde va rebre aquests\nveïns i veïnes i assegura que ho sabien abans de presentar la compareixença, però\nremarca que tot i així la van voler presentar perquè l’alcalde va esperar vint-i-sis\nmesos, múltiples trucades, instàncies, etcètera, i fins i tot una sol·licitud de\ndimissions per poder-los rebre. A més a més, considera que part de les solucions\nque es van plantejar el dia abans no estaven prou concretades.\nEl Sr. Forn exposa que des de principis d’any a través del sistema IRIS de\nrecollida queixes i incidències s’han rebut un total de quaranta queixes, vint-i-tres\nde les quals han estat per incompliment de les ordenances d’espai públic i privat i\nper sorolls. Alhora, comenta que la Guàrdia Urbana ha comptabilitzat diferents\nintervencions dels seus serveis, com ara deu per festes a l’espai públic, cent\nnoranta per molèsties de soroll en les comunitats, setze per molèsties veïnals,\netcètera, així com també que s’han rebut avisos per grafits.\nA continuació, explica que actualment hi ha dues organitzacions de veïns, una\nassociació de comerciants i l’Assemblea de Vallcarca, que engloba un total de nou\nentitats i assegura que la coexistència i el posicionament d’aquestes associacions i\nentitats són molt diversos. Així, comenta que des del Districte s’han accentuat les\nconverses amb ells per cercar un compromís global que permeti resoldre els\nconflictes i el consens necessari per a l’ús de l’espai públic. Concretament apunta\nque el dia abans l’alcalde es va reunir amb l’Associació de Veïns Vallcarca-RieraViaducte i amb els senyors Joan i Jordi Fité, propietaris d’un solar del carrer\nFarigola, sobre els compromisos adquirits en referència a l’hort urbà d’aquest\nmateix carrer. En aquest sentit, afirma que l’Ajuntament va oferir els serveis de\nmediació a través del Comissionat d’Acció Comunitària, a través del senyor Miquel\nEsteve, per tal de possibilitar el trasllat d’aquest hort a un solar de propietat\nmunicipal i perquè en cas que la mediació resulti infructuosa la propietat iniciï els\ntràmits legals per procedir al desallotjament dels ocupants. Així, afirma que les\nparts s’han fixat com a termini per a la mediació un mes o dos, atès el període de\nfestes.\n\n275\n\n\f276\n\nGASETA MUNICIPAL DE BARCELONA\n\nNÚM. 1\n\nA continuació, explica que pel que fa a les festes alternatives s’establirà un\ncalendari i el nombre màxim de festes a dur a terme per part dels col·lectius\nexistents i, en cas que coincideixin, la Guàrdia Urbana vetllarà perquè es\ncompleixin les condicions prèviament establertes, que són d’horari i d’ubicació.\nFinalment, pel que fa a la gestió del sòl, reitera el seu compromís que durant el\n2014 es faran possibles les expropiacions de les actuacions aïllades a les diferents\nfinques, previstes al Programa d’Actuació Municipal del Districte de 2102 i de 2015.\nLa Sra. Escarp apunta que el barri de Vallcarca té una modificació de PGM\npendent, ja que el govern va voler plantejar una nova modificació sobre el que ja\nhavia estat. Segons afirma, ha estat difícil saber els objectius del govern en\naquests termes i després de molt insistir comenta que Hàbitat Urbà va començar a\nexplicar quins eren els seus eixos i les seves intencions.\nAixí, exposa que, si ja és difícil viure en un entorn amb un plantejament\nurbanístic que no tira endavant, encara ho és més si està ocupat i s’hi realitzen\nfestes sense permís. En aquest sentit, assegura que la queixa fonamental és sobre\nla inacció, ja que els veïns avisaven preventivament que hi hauria una festa i\ns’hauria pogut evitar en molts casos si la Guàrdia Urbana o els Mossos hi\nhaguessin fet presència abans que comencés. Alhora, també afirma que una altra\nqueixa és sobre la demanda de diàleg i mediació, ja que, segons explica, la\nregidora del Districte va posar enmig el Comissionat d’Immigració per a la\nmediació quan, segons la seva opinió, no va ser la persona més adequada, així\ncom també que es va fer una diagnosi i un encàrrec a un grup d’estudi que es va\nacabar al juny però no es va presentar als veïns fins al novembre, moment en el\nqual a hi havia seixanta interlocutors. Així, critica la manca de capacitat de diàleg\ndel govern. Tanmateix, també remarca que els veïns s’han sentit enganyats pels\nresponsables polítics del Districte, els quals, segons el seu parer, han estat\nincapaços de donar una resposta clara i contundent. També comenta el tema de\nl’hort i explica que ara sembla que hi haurà un acord, perquè l’Ajuntament\nreconeix que el propietari deixa que s’actuï sobre l’hort, però comenta que és un\ntema que fa més de vint-i-quatre mesos que està en marxa.\nFinalment, assegura que hi ha moltes preguntes sobre la taula i que els veïns i\nveïnes demanen una concreció i una actuació. Així mateix, comenta l’estat\nd’abandó d’aquesta zona i afirma que sorprèn que es trobi a la porta del Parc\nGüell.\nLa Sra. Ribas comenta que el seu grup no comparteix haver portat aquest tema\na la Comissió de Seguretat, perquè això pressuposa que les solucions dels\nproblemes de convivència a Vallcarca passen amb mesures policials i de seguretat.\nSegons exposa, Vallcarca té problemes de convivència que són conseqüència\nd’un procés urbanístic de transformació del barri que fa massa anys que dura i que\ns’ha convertit en un cas paradigmàtic de com l’urbanisme ha de donar resposta als\nproblemes de la gent dels barris i no a l’inrevés.\nSeguidament, esmenta que els darrers anys s’han realitzat accions com\nreallotjaments, enderrocs, etcètera, però assegura que no s’ha iniciat una veritable\ntransformació urbana de l’espai, ja que la renovació urbanística ho ha convertit en\nun barri ple de solars i edificis buits o ocupats que provoquen incomoditat i\nfrustració d’expectatives als veïns i que, alhora, ha deteriorat la convivència, la\nqual cosa, segons el seu parer, empitjora per la manera de fer del govern\nmunicipal de Gràcia, per no afrontar el procés de negociació de manera\ntransparent. Tanmateix, insisteix que el govern té un problema sobre la taula que\nha de resoldre amb fets. Així mateix, reconeix que la reunió del dia abans comença\na canviar les coses, però afirma que fins ara no era així.\nD’altra banda, explica que la problemàtica ha empitjorat a causa del Pla Buits a\nGràcia, així com també per un migrat pressupost d’inversions al Districte, previst\nper al 2014. Així mateix, recorda que ara es parla de 9 milions més, però remarca\nque Gràcia era el segon districte amb menys inversió dintre del pressupost de\n2014 i l’únic amb el Pla Buits desert i amb les entitats enfrontades.\nSeguidament, recorda que la regidora Fandos va declarar que era un tema difícil\nper a ella i que s’hauria d’expropiar alguna peça més per encabir-ho tot. En aquest\nsentit, afirma que el milió d’euros que preveia el pressupost del 2014 era\ntotalment insuficient, però que això pot variar si realment hi ha 9 milions més\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nsobre la taula. Alhora, també comenta que el govern ha elaborat una diagnosi\nsobre la problemàtica d’aquest barri, d’ençà que va esclatar la polèmica del Pla\nBuits i que ells han demanat tenir-la per escrit, tot i que no ha estat lliurada. Així\nmateix, també esmenta que per la premsa saben que l’informe dibuixa una\nVallcarca de col·lectius que divergeixen entre si i molesta amb el Districte, el qual,\nsegons assegura, ha trencat els ponts per desconfiança. Tanmateix, comenta que\nes necessita una mesa de diàleg per refer la convivència.\nPer acabar, apunta que els casos d’inseguretat o de vulneració de la normativa\ndemanen intervenció i que la Guàrdia Urbana i altres elements de prevenció\nfuncionin correctament, tot i que, segons el seu parer, els problemes són de\nconvivència i que cal arreglar la causa, de tal manera que cal reconstruir els ponts\ntrencats i reprendre la comunicació amb les inversions necessàries per desencallar\nel reordenament urbanístic d’aquest barri. Finalment, assegura que si hi ha una\nproblemàtica resolta a través de l’acció policial, cal convocar el Consell de\nSeguretat del Districte i tractar aquest tema.\nEl Sr. Laporta recorda que durant l’última dècada el barri ha patit nombrosos\ncanvis que han portat a una destrucció física i social de zona, i esmenta que la\nzona del petit nucli urbà es troba afectada des del 1975 pel PGM com a sector de\nreforma interior. Alhora, comenta que l’any 2002 va ser ratificada l’aprovació\ndefinitiva de la modificació del Pla General Metropolità de l’Hospital Militar Farigola,\nque dividia la zona en set àrees d’afectació, cada àrea per motius diferents, per la\nqual cosa el projecte afectava més de dues-centes famílies. Segons la seva opinió,\naixò ha provocat una degradació social, econòmica i mediambiental del barri,\nconflicte que segueix vigent, ja que aquests espais buits han estat ocupats per\ndiferents sectors davant la manca d’espais públics per a la participació veïnal. Així\nmateix, apunta que s’ha iniciat una autogestió d’aquests espais com a horts\ncomunitaris o individuals i que s’organitzen activitats obertes a tot el barri, la qual\ncosa ha provocat que Vallcarca estigui dividida en diferents col·lectius que\ndivergeixen entre ells.\nA continuació, comenta que Vallcarca necessita una mesa de diàleg per refer les\nmancances de convivència, de tal manera que es trobi l’encaix entre la reforma\nestablerta, la que volen els veïns i el desenvolupament de la seva vida quotidiana,\nen comptes de la seva desaparició. Per aquests motius, demana al govern que\ntrobi una solució definitiva per començar a dirigir aquesta situació.\nEl Sr. Forn afirma que tota la problemàtica arrenca del procés de transformació\nurbana, el qual fa molts anys que va començar i el retard assegura que no només\nés culpa del govern actual. Tot i això, insisteix que vol trobar-hi solucions, però\nretreu que s’hagi acusat el govern d’inacció, ja que, segons exposa, té una relació\nde totes les activitats que s’han fet al barri durant el 2013, que són catorze, dels\nquals set no estan autoritzades, però, segons assegura, la resta han complert els\nhoraris, els llocs, etcètera. Així, explica que en les que no estan autoritzades\nsempre hi ha hagut alguna intervenció, com ara aixecament d’actes, denúncies,\netcètera, ja que la Guàrdia Urbana hi era present, assegura. Tot i això, reconeix\nque no ha estat suficient, però insisteix que s’hi està treballant, tant amb presència\nde la Guàrdia Urbana com amb tasques de prevenció.\nSeguidament, reitera els compromisos del dia abans de l’alcalde amb\nl’Associació de Veïns i demana que es pugui veure com evolucionen. Alhora,\ncomenta que per al 2014 hi ha previstes més expropiacions, fet que considera que\najudarà a solucionar la problemàtica.\nLa Sra. Escarp aclareix que va trucar a Urbanisme davant la manca de\ntransparència perquè expliquessin què estava previst fer quant a la modificació del\npla general, etcètera, per la qual cosa afirma que no es tracta de demanar que\nfacin alguna cosa o que hi posin més autoritat, sinó que assegura que és conscient\nque requereix una actuació global i transversal. Així mateix, exposa que no ha\nvingut a la Comissió a demanar que hi hagi més presència de la Guàrdia Urbana,\nsinó que considera que a aquesta Comissió li pertoca tenir una concepció integral,\nque va des de la prevenció fins a l’autoritat, passant pel diàleg, la mediació,\netcètera. Tanmateix, considera que la prevenció és fonamental i assegura que la\nprevenció és l’actuació urbanística, així com també el diàleg polític.\n\n277\n\n\f278\n\nGASETA MUNICIPAL DE BARCELONA\n\nNÚM. 1\n\nD’altra banda, afirma que es tracta d’un problema de convivència en què es pot\nhaver d’arribar a l’autoritat, però comenta que, segons el seu parer, han fallat les\nmesures preventives. Tot i això, agraeix la resposta i demana que es continuï fent\nel seguiment de les actuacions.\nLa Sra. Ribas assegura que comparteix la visió de la seguretat des de la\nprevenció i que des del seu punt de vista no és bona notícia que la clau de la\nsolució la doni l’alcalde quan el govern de Gràcia ha trencat els ponts de diàleg\namb els veïns. Així i tot, afirma que és una bona manera, si és que pot ajudar a\nsolucionar-ho, tot i que insisteix que s’ha de poder resoldre des del mateix\nterritori.\nEl Sr. Forn comenta que ha citat l’alcalde, però afirma que va anar acompanyat\nde la regidora, de la gerent i del conseller tècnic del Districte, per la qual cosa\nassegura que es fa en clau de Districte, tot i que compten amb el suport de\nl’Ajuntament mateix.\nEs dóna per tractada.\nDel Grup Municipal PP:\n4. Que comparegui el responsable de l'Ajuntament de Barcelona per tal de que\nse'ns informi del procediment de licitació restringit amb subhasta electrònica del\ncontracte de serveis de manteniment preventiu i correctiu de la xarxa de semàfors\nde la regulació de trànsit i circulació de la ciutat de Barcelona, i quina incidència\npot suposar la mencionada adjudicació sobre la seguretat en el trànsit.\nTractat conjuntament amb el punt 8 de l’ordre del dia.\nEl Sr. Ramírez explica que entenen que ha estat un procediment per tramitació\nordinària, restringit i amb subhasta electrònica, que dóna la concessió d’aquest\nservei per a un període de dos anys, prorrogable a 24 mesos més i que sobre el\npreu de sortida, que estava per sobre dels 11 milions d’euros, hi ha hagut una\nrebaixa de més de 5 milions d’euros, per la qual cosa, des del seu grup, consideren\nque es posa en perill la prestació d’uns estàndards de qualitat necessaris.\nEl Sr. Mestre saluda els representants sindicals i els representants dels\ntreballadors de les empreses que fan la feina de manteniment de la xarxa\nsemafòrica.\nSeguidament, comenta que pel que fa a l’adjudicació del contracte de\nmanteniment preventiu i correctiu de la xarxa semafòrica que serà efectiu a partir\nde dia 1 de gener de 2014, el seu grup pot afirmar que tant el procés de\ncontractació, com el plec de clàusules i l’adjudicació final són un error, després\nd’haver-ho analitzat. Segons afirma, s’han pres decisions temeràries i que creen\nuna situació de risc en el futur. Segons explica, la introducció de la subhasta\nelectrònica ha fet que les ofertes es facin a partir d’una puntuació assignada de 60\npunts sobre un total de 100. Des del seu punt de vista, aquest procediment de\nsubhasta per a un contracte de manteniment tan essencial com la xarxa\nsemafòrica és una decisió insensata. Així mateix, també considera un error no\nhaver fixat en el plec de clàusules l’obligació de subrogar els treballadors que\nactualment en fan el manteniment, ja que, a l’anterior, del 2009, es fixava el\nnombre de treballadors necessaris. Tanmateix, explica que això és una decisió, no\ninclosa en aquest plec, que perjudica clarament els treballadors i les treballadores,\naixí com també els seus drets laborals i que aboca les empreses que han obtingut\nl’adjudicació a la destrucció de llocs de treball.\nSeguidament, argumenta que es tracta d’una decisió temerària, perquè\nfinalment s’ha adjudicat a empreses que, en un concurs ordinari i amb les meses\ntècnica i econòmica, s’hauria considerat una baixa temerària, i, segons afirma, ni\ntan sols s’haurien considerat les seves ofertes econòmiques. En aquest sentit,\nassegura que el mateix plec de clàusules diu coses que els semblen sorprenents,\ncom ara allò referent a l’obertura de sol·licituds de participació, on no es defineixen\nlímits per a la consideració d’ofertes amb valors anormals o desproporcionats. A\nmés a més, insisteix que s’ha creat una situació de risc per als propers anys 2014 i\n2015, així com també per als anys de pròrroga.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nD’altra banda, comenta que el lot número 1, al costat del Llobregat, ha estat\nadjudicat en relació amb el preu que va ser licitat en el mateix plec de clàusules i\namb una baixa del 47,6 %, és a dir, per 3.225.000 d’euros. Pel que fa al lot\nnúmero 2, referent a Besòs, explica que ha estat adjudicat per 2.060.000 euros,\nde tal manera que la baixa és del 60,2 %. Alhora, comenta que aquestes baixes\nestan extraordinàriament per sota de l’adjudicació anterior del 2009. Segons la\nseva opinió, es tracta d’un risc evident, ja que el procediment ha obligat les\nempreses a rebentar preus per tal de guanyar l’adjudicació en una subhasta\nelectrònica que durava vint minuts. Així mateix, considera que aquest procediment\nporta ambdues empreses a conflictes laborals, ja que, segons assegura, la que ha\nestat adjudicada en el lot número 1 ja té un ERO presentat i la que ha perdut el lot\nnúmero 2 haurà de procedir a acomiadar personal, fet que serà provocat, segons\nel seu parer, pel mateix govern. A més a més, assegura que el govern coneixia els\ncostos laborals i la plantilla exacta i detallada que tenen actualment les empreses,\nja que consta a l’expedient. Seguidament, afirma que l’adjudicació feta del lot 2 no\npermet ni tan sols pagar els salaris d’aquesta mateixa plantilla de dos anys.\nAixí mateix, manifesta que aquesta situació resulta incomprensible per al seu\ngrup i, segons la seva opinió, és un exemple de molt mal govern, per la qual cosa\npresenten la proposició a través de la qual insten el govern a garantir el correcte\nmanteniment i funcionament de la xarxa semafòrica, alhora que manifesten el seu\ndesacord amb la subhasta i insten el govern a exigir a les empreses adjudicatàries\nque mantinguin tots els llocs de treball a totes dues parts, tant al Llobregat com a\nBesòs, així com també a presentar un informe a aquesta Comissió en el proper\nmes de maig del 2014 en relació amb el grau de compliment o no d’aquesta\nproposició.\nFinalment, conclou que es tracta d’un tema important i preocupant, per la qual\ncosa demana el vot favorable dels grups de l’oposició, ja que considera que es\ntracta d’una qüestió de sentit comú, així com de responsabilitat del govern.\nEl Sr. Delort saluda els treballadors de l’empresa Tàndem, la qual, segons\nexposa, és la que realitza el manteniment de la xarxa de la zona 2, en règim de\npròrroga. Així mateix, també saluda el responsable de Comissions Obreres de la\nFederació d’Indústria del Barcelonès. Segons afirma, ha tingut diverses trobades\namb el director de serveis de Mobilitat i amb el responsable de Comissions Obreres\nper parlar de la licitació, de la situació contractual i de quins eren els propòsits i les\ncircumstàncies en què es trobaven.\nA continuació, explica els antecedents dels tres contractes actuals. Per una\nbanda, el del Centre de Control de Trànsit més els anomenats lot 1, que, segons\nexposa, seria la meitat de la ciutat de Barcelona, la zona sud, mentre que el lot 2\nseria l’altra meitat, la zona nord. Així, assegura que no només es tracta del control\nde la xarxa semafòrica, sinó també de tot el conjunt de sistemes d’ordenació i de\nregulació de trànsit que estan en situació de pròrroga, ja que va ser una licitació\ndel 2009 que era de dos anys amb possibilitat de pròrroga a dos anys més. A més\na més, esmenta que ara té una pròrroga especial a causa dels diferents recursos\nque algunes empreses han plantejat durant el procés de licitació.\nD’altra banda, comenta les circumstàncies que són diferents de les de la licitació\nque es va endegar el 2009, com ara la xarxa de fibra òptica. Segons afirma,\nl’Ajuntament comptava amb tres xarxes de fibra òptica independents, gestionades\nautònomament per diferents departaments i insisteix que tant la seva construcció\ncom el seu manteniment es feien de forma segregada. Així mateix, afirma que\naquesta xarxa era suportada i mantinguda a través dels tres contractes que ara\nestan prorrogats, que eren els dels dos lots i el del Centre de Control de Trànsit.\nEn aquest sentit, explica que perquè fos més eficient i amb millors oportunitats de\ncomunicació i rendiment, a principis d’any el govern va decidir unificar totes les\nxarxes, amb una gestió unificada amb obtenció d’una sinèrgia tant pel que fa a les\nnoves com per al desplegament d’infraestructura i el manteniment del que fins\naleshores eren les tres xarxes. Així mateix, comenta que tot el que era el\nmanteniment, les noves instal·lacions, etcètera deixava de ser prestada i havia de\nser prestada per Mobilitat. Per aquests motius, explica que un efecte és que els\nrequeriments del plec de condicions que fins ara funcionava, licitats el 2009, tenia\n\n279\n\n\f280\n\nGASETA MUNICIPAL DE BARCELONA\n\nNÚM. 1\n\nja una demanda que era inferior, perquè passava a prestar aquest servei l’IMI en\ncomptes del Departament de Mobilitat.\nSeguidament, comenta el cas del contracte del Centre de Control de Trànsit i\nrecorda que no només implicava el vessant de centre i gestió de control, sinó\ntambé el manteniment d’equips externs instal·lats tant a la zona sud com a la\nzona nord, amb un procés que ells van decidir no continuar, de tal manera que un\nnou requeriment a les noves licitacions era extreure el manteniment d’aquests\nequips de carrer corresponent al Centre de Control de Trànsit i passar-ho als lots\ncorresponents a les diferents zones 1 i 2.\nD’altra banda, pel que fa a l’estat dels nous evolutius tecnològics, explica que\nl’arquitectura de comunicacions, és a dir, la que no era relativa a la xarxa de fibra\nòptica, s’havia basat en el model format per un servidor central, el del Centre de\nControl, que governa altres servidors i aquests, al seu torn, controlen els\nreguladors de les diferents cruïlles i semàfors, així com també altres instal·lacions\nde trànsit de totes les zones. Això, explica, és així tant al lot 1 com al 2.\nA continuació, comenta que aquesta arquitectura es va dissenyar així en el seu\nmoment perquè l’estat de l’art tecnològic no permetia disposar d’equips centrals\ncapaços de governar un nombre tan elevat de centrals de cruïlles i altres elements,\nperò assegura que actualment això no és així, ja que amb els dispositius actuals la\ncentral ja pot governar des del Centre de Control de Trànsit que disposa\nl’Ajuntament i de controlar directament totes les cruïlles. En aquest sentit,\nassegura que, ja que els nodes intermedis poden ser substituïts de tal manera que\ns’estalviï despesa pública, es va decidir que en la nova licitació no s’entraria en el\nmanteniment, sinó en la substitució d’aquests nodes.\nAixí mateix, també comenta que aquestes són les millores tecnològiques més\nsignificatives que han incorporat, tot i que esmenta el tema de les magnituds, i\napunta que al llarg de la vida tecnològica hi ha canvis que obliguen a adaptar-se a\nles noves circumstàncies.\nQuant a la licitació, exposa que van preparar una revisió dels plecs que va\nincloure les noves circumstàncies, amb un import de sortida que era el mateix\nsobre el qual a l’actualitat s’està operant amb les pròrrogues, així com també\nincorporant les revisions comentades. Així mateix, comenta que una part de tota\nla licitació va ser atorgada també a un equip d’experts que, per la Llei de\ncontractes del sector públic, segons explica, ha de ser un equip independent, per la\nqual cosa en aquest equip d’experts hi havia molts tècnics especialitzats, un dels\nquals àmpliament conegut en l’àmbit internacional, però que havia d’actuar com a\nexpert perquè no hi podia haver cap membre representant el Departament de\nmobilitat o aquesta Gerència, de tal manera que l’oferta econòmica és la que\nquedava una vegada feta aquesta valoració.\nSeguidament, explica que, pel que fa al procés de subhasta, van optar per la\nsubhasta electrònica, ja que des de fa anys l’utilitzen tant des de l’Administració\ngeneral, com des de comunitats autònomes, ajuntaments, ens, etcètera., de tal\nmanera que no és només el govern actual, sinó que remarca que els governs\nanteriors també ho havien fet i amb resultats satisfactoris. A més a més, assegura\nque les subhastes econòmiques s’han utilitzat no només per subministraments o\nequipaments, sinó per a l’adquisició de serveis i assegura que ningú ha considerat\nmai que el resultat fos insatisfactori. Tanmateix, explica que la subhasta\nelectrònica és un mitjà per adquirir béns o serveis mitjançant una concurrència\nd’ofertes a través d’internet en temps real, utilitzant una plataforma informàtica\npública acreditada, on l’Ajuntament fixa les condicions tècniques en el tràmit\nd’autorització de la despesa, així com també el preu màxim de licitació. Així\nmateix, afirma que els licitadors presenten les ofertes documentals i una vegada\nfeta l’obertura de les pliques es determina quina és la millor oferta, la qual\nconstituirà el preu de sortida de l’e-subhasta. Seguidament, explica que després es\nconvoquen en una data i hora els licitadors per tal que es connectin a la\nplataforma electrònica i durant el període que s’hagi determinat poden fer les\nofertes a la baixa que vulguin, amb els trams mínims que s’estableixin, fins que es\nproclama el guanyador de la subhasta.\nFinalment, comenta que en el lot número 1 no ha guanyat l’empresa que ha fet\nla baixa més gran, sinó la que ha quedat tercera. Alhora, comenta que les xifres\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nque ha dit el Sr. Mestre no són certes, ja que la baixa és del 36,7 % i no del 47 i\nescaig. Així mateix, explica que en el lot número 2 hi havia un arrossegament\nimportant de punts, ja que la primera feia una baixa del 51,9 %, la segona del\n51,6 i la tercera del 48,6, que és l’empresa que s’ha emportat el lot 1. Segons\nexplica, és el mateix que va succeir a la subhasta del Centre de Control, ja que\nl’empresa que es va emportar el contracte no era la que tenia la baixa superior.\nAlhora, explica que quant al personal no es podia obligar a la subrogació i van\ninformar en el perfil del contractant de quin era exactament el nombre de persones\ni la valoració que en feien les empreses prestatàries del servei en aquests\nmoments, però insisteix que estaven contractant coses diferents.\nEl Sr. Ramírez agraeix la compareixença i l’explicació del Sr. Delort i comenta\nque les dades que ha explicat són certes, de tal manera que, segons explica, des\nd’Iniciativa – Esquerra Unida no han incorporat l’IVA al preu d’adjudicació. Tot i\naixò, opina que en el lot 2 hi ha hagut una baixa temerària.\nPel que fa al procés, afirma que ha estat complicat i que hi ha hagut moltes\nincidències en la part de la valoració tècnica del plec de clàusules, ja que, segons\ncomenta, en l’expedient es pot veure una diligència de dia 3 d’abril en la qual,\natenent les nombroses consultes formulades per part de les persones que volien\nconcórrer en el concurs, es va convocar una sessió pública per resoldre les\nqüestions d’interpretació d’aquest plec de clàusules i del procediment mateix.\nD’altra banda, considera que el tema dels criteris de selecció seria discutible, ja\nque segons aquests es posa de rellevància la solvència tècnica de les empreses\nque poden concórrer en el concurs. Segons assegura, des del seu grup tenen\ndubtes seriosos de si l’adjudicatària del lot 2 hagués accedit al concurs amb la\ndocumentació que va presentar per acreditar la solvència tècnica, ja que afirma\nque segons un informe jurídic, a la pàgina 464 del plec de clàusules, es diu que\ns’han de complir dos criteris. D’una banda, es demana que la xifra de negoci sigui\nsuperior a 5 milions d’euros en els darrers tres anys i d’altra banda que hagi\ngestionat durant els darrers dotze mesos un centre de control de trànsit adaptat al\nreglament de circulació vigent i que gestioni com a mínim 250 cruïlles. En aquest\nsentit, explica que l’oferta presentada incompleix la clàusula dels criteris de\nsolvència tècnica, ja que es va solucionar la falta d’experiència exigida amb\ndiferents certificats legitimats per notari, en els quals es deia que era una societat\nque prestava els seus serveis a Colòmbia i amb un seguit d’acords de col·laboració\namb altres empreses que presten els serveis aquí van arribar a acords de\ncol·laboració perquè en el cas que fos l’adjudicatària hi hauria una cessió d’aquesta\nsolvència. Segons el seu parer, no ha quedat acreditada, ja que són dues\nempreses diferents.\nPel que fa al tema de la subrogació, considera que no queda assegurat en cap\ncas, ja que en el plec de clàusules es fa referència al tema de personal, però també\nafirma que va haver-hi molts requeriments per part de les empreses que van\nconcórrer en aquest concurs sol·licitant informació sobre el fet de si s’havien\nd’assegurar els treballadors, així com també quina era la massa salarial i els\ncostos. Segons afirma, atenent aquestes sol·licituds es va fer una diligència\nd’aclariment en la qual es van incorporar els costos laborals, així com també la\nnumeració de la plantilla actual de les empreses que en aquests moments realitzen\naquests serveis. En aquest sentit, apunta que hi havia, tant en el lot 1 com en el 2,\nun cost anual d’1,3 milions respectivament, fet que, segons assegura, fa\ninsostenible el manteniment d’aquest servei si s’han de destinar, per al lot 2, 2,4\nmilions d’euros, ja que no basta ni pagar els sous.\nA continuació, exposa que hi ha una omissió en la remissió de si s’ha de\nsubrogar o no la plantilla, però afirma que és cert que, en el cas que hi hagi\naquesta omissió, hi ha l’obligació que se sotmeti a la subrogació estipulada a\nl’article 33 del conveni del metall, que és el que regula totes aquestes empreses a\nciutats de més de 200.000 habitants, per la qual cosa, segons afirma, es faria del\ntot inviable. A més a més, assegura que l’empresa adjudicatària del lot 2, dintre de\nla solvència tècnica de la seva proposta, va presentar una plantilla per poder fer\nfront al servei de 48 treballadors i 13 vehicles que hi surten relacionats i en posa\nels costos, els quals, segons ell, han d’estar molt per sobre del preu a què es va\nquedar, per la qual cosa es fa del tot inviable aquesta gestió i, segons assegura,\n\n281\n\n\f282\n\nGASETA MUNICIPAL DE BARCELONA\n\nNÚM. 1\n\nobliga a una reducció de la plantilla. Per aquests motius, considera que la part de\nla solvència econòmica no queda justificada quant al lot 2.\nSeguidament, exposa que totes les empreses més o menys compleixen els\nmateixos criteris sobre puntuació de 20, però afirma que el que marca el contracte\nde serveis és l’oferta econòmica. En aquest sentit, manifesta que, segons el seu\nparer, la subhasta electrònica no és el procediment més adient per adjudicar\naquestes prestacions de serveis, tot i que s’hagi fet servir per tema d’adjudicacions\nde subministraments materials. Segons comenta, el procediment en si no és\npervers, però sí els límits que s’hi apliquen, ja que no hi ha uns límits econòmics i\nsón el que fa insostenible i inviable el servei, més que el procediment mateix. Per\naquests motius, assegura que això és el que està generant problemes i incidències,\nja que posa en perill la qualitat de la prestació del servei, així com també la\nseguretat en el trànsit, atès que hi ha una baixa temerària que afecta l’eficiència i\nla qualitat del servei, així com també pel fet que no es garanteixen les condicions\nlaborals dels treballadors, afegit això a la inseguretat jurídica absoluta per part\ndels treballadors. En aquest sentit, sol·licita que s’exigeixi un compliment i un\ncontrol per part de les empreses adjudicatàries, per tal de garantir els cànons de\nqualitat i que no hi hagi modificacions substancials.\nPer acabar, comenta que, des del seu punt de vista, s’ha de demanar\nresponsabilitat subsidiària a l’Ajuntament en el cas que es porti a terme aquesta\ncontractació, ja que serà el responsable directe del que pugui succeir. Així mateix,\ndemana que, si l’Ajuntament considera que es pot prestar el servei per menys\nimport, per què no el va rebaixar a l’import inicial de publicació de la subhasta. En\naquest sentit, assegura que hi ha moltes diferències quant a les valoracions.\nAlhora, manifesta la seva absoluta disconformitat amb el procediment establert per\na l’adjudicació, així com també la seva preocupació amb el futur del manteniment\ndel servei, amb els treballadors i en la seguretat dels ciutadans de Barcelona.\nEl Sr. Escudé afirma que hi ha massa dubtes amb el futur de la contracta i que\nalguna cosa no funciona quan un expedient com aquest fa que es demani una\ncompareixença i es presenta una proposició, així com també pel fet que grups\nd’ideologia tan diferent hi estiguin d’acord. En aquest sentit, demana que\nreplantegin el que han fet. Així mateix, comenta els cinc milions que hi ha de\ndiferència entre el preu inicial i el preu de l’adjudicació, els quals, segons\nconsidera, acabaran sent cars amb els costos personals i tècnics.\nQuant al tipus de subhasta, comenta que no entén a qui se li pot acudir un\nprocés així per a un tipus d’expedient com aquest. Segons el seu parer, va molt bé\nper a l’adquisició de material, però qüestiona que sigui el mecanisme ideal per a\naquest procediment, per la qual cosa, manifesta que des del seu grup veuen\nimpossible que tirin endavant les futures contractes. En aquest sentit, afirma que\nserà el preludi de problemes en la gestió del servei, tant en la seva qualitat com en\nla repercussió en els llocs de treball adscrits a la comarca.\nSeguidament, exposa que han fixat dos aspectes prioritaris. En primer lloc, el\nrebuig a l’elecció de la subhasta com a forma de determinació de l’oferta\neconòmica i en segon lloc la protecció dels treballadors. Així, demana com pot ser\nque un Ajuntament que fa bandera de pagar a trenta dies les empreses es pot\npermetre el luxe de rebaixar cinc milions d’euros en aquesta contracta que, segons\nassegura, acabarà per destruir llocs de treball.\nSegons el seu parer, la contractació pública s’ha de fer sota criteris públics, ja\nque hi estan en lloc els diners, els serveis i el benestar de la ciutat i dels\ntreballadors i treballadores. Alhora, comenta que s’han de saber conjugar en la\nmesura justa tots aquests serveis, així com plantejar-se un model de gestió i de\ncontractació, ja que no es pot jugar amb la qualitat del servei públic ni posar en\njoc la responsabilitat per apostes on només compti l’estalvi econòmic. Així mateix,\ncomenta que, segons el seu punt de vista, el govern i la direcció de Mobilitat han\ncomès un error greu escollint la subhasta com a definició de la part econòmica del\nseu projecte de manteniment de semàfors, ja que no es té la garantia suficient de\nque pugui tirar endavant perquè les baixes econòmiques són tan grans que posen\nen perill la qualitat del servei i els llocs de treball.\nA continuació, remarca que la millor oferta econòmica s’ha de valorar, però\ntambé s’ha de tenir en compte la qualitat del servei i la prestació amb garanties.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEn aquest sentit, exposa que no entén per què el plec no contempla un mínim de\nplantilla exigible a les empreses per poder desenvolupar aquesta feina. Així,\nmanifesta que espera una resposta que demostri que l’elecció és correcta. Alhora,\ncomenta que hi ha l’exemple de Madrid, amb les reduccions pressupostàries, que\nhan tingut conseqüències en la qualitat dels serveis i de les plantilles, per la qual\ncosa es pregunta què passarà, si s’hauran d’incrementar els recursos. Per aquests\nmotius, demana que s’intenti resoldre el problema.\nEl Sr. Laporta afirma que després de les explicacions ha entès el per què de les\nreduccions en el cost del servei. A més a més, assegura que sempre escolta les\nexplicacions del Sr. Delort perquè li fa confiança en aquestes qüestions, ja que el\nconsidera un bon expert, i comenta que l’ha convençut amb les explicacions.\nAixí mateix, manifesta que entén els dubtes de la resta de grups, però assegura\nque és legal i que presenta totes les garanties de fiabilitat i seguretat. Alhora,\nconsidera que si s’ha entrat al futur i a la modernitat és difícil qüestionar una\nsubhasta electrònica. Tot i això, afirma que des del seu grup qüestionen la\nderivació laboral de l’adjudicació i comenta que encara que les clàusules de la\nlicitació no ho exigeixin, si a l’article 33 del conveni de la sidometal·lúrgica s’obliga\na subrogar el personal en actiu a les ciutats de més 200.000 habitants,\nl’adjudicació del lot 2 crearà conflictes, de tal manera que la nova empresa o haurà\nd’acomiadar personal o reduir la qualitat del servei. En aquest sentit, assegura que\ndes del seu grup no poden participar d’aquesta situació de conflicte laboral, que\ncomportarà la pèrdua d’ocupació i de condicions laborals. Així mateix, insisteix que\nvotaran a favor per aquest condicionant que afectarà els treballadors, ja que no\nqüestiona els altres dos motius.\nEl Sr. Delort explica que el tema de Colòmbia no era ni per al lot 1 ni 2, sinó per\nal Centre de Control de Trànsit, tot i que assegura que només és un matís.\nPel que fa a l’obligació de la subrogació, comenta que estigui feta d’una manera\no d’una altra en el plec, des de l’àmbit de la legislació laboral, el conflicte que es\npodria produir seria entre les dues empreses, entre l’empresa que ara dóna un\nservei, amb unes determinades condicions, i la que l’agafa després, ja que, segons\nexplica, no és la primera vegada que passa, tot i que, segons assegura, això forma\npart del conveni que regeix el sector sidometal·lúrgic i no de la licitació.\nSeguidament, comenta que ara que han impulsat una visió innovadora hi ha un\ncert trasbals i assegura que ho van fer proactivament perquè tothom sabés cap a\non anaven, de la mateixa manera que es va fer una sessió explícita perquè tothom\nconegués els mecanismes de la subhasta electrònica.\nA continuació, explica que en tot el procés hi ha hagut una sèrie de recursos\ncreuats entre empreses contra el resultat de l’equip d’experts, de la subhasta, de\nl’admissió o no d’algunes de les empreses, etcètera. Segons explica, l’Òrgan\nAdministratiu de Recursos Contractuals de Catalunya està dirimint aquests\nposicionaments creuats, tot i que afirma que tardaran, per la qual cosa serà\ndesprés de l’1 de gener.\nTot i això, assegura que, passi el que passi, la primera responsabilitat és\nassumir les funcions i les competències amb exquisidesa i qualitat pel que fa a la\nprestació del servei.\nEl Sr. Freixedes afirma que, tot i que han intentat transaccionar la proposició, no\nha estat possible i anuncia que votaran en contra, tot i que assegura que estan\ncompletament d’acord en el primer punt, ja que aquest és l’objectiu del govern\nmunicipal. Tot i això, remarca que no poden votar a favor de considerar que\naquest tipus d’adjudicació no es pot fer amb una subhasta, ja que, segons el seu\nparer, són els tècnics que ho han de dictaminar. Així mateix, assegura que ells\nmateixos posaran un informe sobre l’estat de l’adjudicació del manteniment\nsemafòric de la ciutat. Pel que fa al punt 3, afirma que el que ha acabat sortint a\nsubhasta és un servei que no s’ajusta al 100 % al servei que es mantenia amb els\ncontractes actuals, i que això és el que impedeix que pugui haver-hi una\nsubrogació automàtica, ja que no s’està adjudicant el mateix servei, comenta. Tot i\naixò, manifesta que assumeixen el compromís que es mantinguin els llocs de\ntreball dels serveis adjudicats.\nEl Sr. Ramírez insisteix que la subhasta electrònica segurament no és el\nprocediment més adient per adjudicar prestacions de serveis com els que avui es\n\n283\n\n\f284\n\nGASETA MUNICIPAL DE BARCELONA\n\nNÚM. 1\n\ndebaten, tot i que reconeix que s’ha fet servir molt per al subministrament de\nmaterials. Segons el seu parer, el problema no és el procediment de subhasta, sinó\nels límits que s’han establert en aquest procediment, els criteris de rebaixa i les\nofertes a la baixa, que han arribat a estar molt per sota del preu inicial.\nQuant al fet que no s’hagi adjudicat el mateix servei i que per part del govern es\ndigui que es garantiran els llocs de treball dels serveis adjudicats perquè hi ha\nhagut una redimensió dels serveis, demana per què quan es van demanar\naclariments per part de les persones que podien acudir al concurs sobre el tema\npersonal es van aportar les plantilles laborals de l’actualitat, els treballadors,\netcètera. no es va fer un aclariment en condicions explicant la situació. En aquest\nsentit, considera que no els han de dir que no s’ha adjudicat el mateix servei i\ndesprés que s’hagi redimensionat el servei i la plantilla. Tot i això, agraeix les\nexplicacions i assegura que marxen tenint més clar com ha estat el procediment.\nEl Sr. Mestre agraeix els vots favorables i demana al Sr. Delort que reconegui\nque el seu grup té experiència i criteris sobre contractació, ja que són coses a les\nquals s’han dedicat durant trenta-dos anys.\nA continuació, afirma que la primera contradicció està en el plec de clàusules.\nReferint-se a les paraules del Sr. Delort sobre els canvis tecnològics i socials,\nassegura que no entén per què en el plec de clàusules, concretament a la clàusula\nnúmero 2, no inclouen aquests canvis tecnològics i socials però mantenen una\noferta de licitació al lot número 1 de 6.161.000 euros i de 5.177.000 per al lot\nnúmero 2.\nSeguidament, comenta que han fet un plec de clàusules en què hi ha un\npressupost de licitació i un valor estimat del contracte amb xifres. Segons afirma,\nno li serveix que li diguin que a l’adjudicació anterior era superior i que s’han fixat\nen això, ja que han fixat al plec de clàusules un valor estimat del contracte. Així\nmateix, insisteix que ho han adjudicat per un preu molt més baix, per la qual cosa\nconsidera que això és el resultat d’haver introduït el mecanisme de subhasta en el\nconcurs per al manteniment de la xarxa semafòrica.\nPel que fa a la subhasta, apunta que, un cop feta la valoració de la mesa\ntècnica, s’obren els sobres amb les ofertes per als dos lots i es busca l’oferta més\nbaixa que fan les empreses, no la mitjana, remarca, i sobre aquesta oferta més\nbaixa, en un període de vint minuts, s’obliga les empreses a fer ofertes a la baixa,\namb un mínim de baixa de 10.000 euros sobre l’oferta anterior. Així mateix,\nafegeix que el plec estableix que no es consideraran ofertes anormals o\ndesproporcionades.\nDirigint-se al Sr. Delort, comenta que a ell no li importa el que fan altres\nadministracions, sinó el que fa l’Ajuntament de Barcelona i considera que mai no\nha fet servir un criteri d’adjudicació via subhasta pel que fa a l’oferta econòmica\nper al manteniment de serveis bàsics com la xarxa semafòrica i insisteix que\nconsidera un error que s’hagi utilitzat en aquest cas. A més a més, apunta que ha\nvolgut explicar-ne el funcionament per fer veure que és un mecanisme que obliga\na rebentar preus, ja que comença de l’oferta més baixa, el que ho converteix en\nuna oferta temerària i afirma que no és un estalvi, sinó un risc evident per al\ncorrecte manteniment dels semàfors.\nA continuació, comenta la situació laboral que es crea i insisteix que és el\nresultat directe del plec de clàusules i de la subhasta mateixa, la qual cosa\nocasiona un conflicte laboral amb l’acomiadament de treballadors, si les empreses\nvolen fer front al manteniment amb les quantitats que han estat adjudicades. En\naquest sentit, assegura que el plec de clàusules sí que pot fixar el nombre mínim\nde treballadors per donar compliment al contracte, per la qual cosa demana per\nquè en aquest cas no es fixa. Pel que fa al comentari del Sr. Freixedes sobre el\nmanteniment dels llocs de treball que hi ha fins ara, demana quines mesures\nprendran per mantenir-los.\nSeguidament, afirma que els sorprèn que el govern no hagi previst que, amb un\nsistema de subhasta que obliga les empreses a fer ofertes a la baixa i en un marc\nde crisi econòmica, la primera mesura que prendran aquestes empreses és la\nreducció de plantilles.\nQuant als comentaris del Sr. Laporta, assegura que les explicacions el poden\nhaver convençut, però comenta que se li fa estrany que els fets el puguin\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nconvèncer, ja que considera que les coses han anat malament. En aquest sentit,\nrecorda que durant el concurs s’han mogut recursos de les empreses, així com\ntambé que hi ha recursos presentats a l’organisme corresponent de la Generalitat\nde Catalunya, de tal manera que s’ha de fer una pròrroga sobre la pròrroga que ja\ns’havia fet.\nPer acabar, insisteix que les coses no s’han fet bé, sinó d’una manera temerària.\nAixí mateix, comenta que s’hauria pogut fer un concurs com el que ha fet sempre\nl’Ajuntament, amb una mesa que valori les ofertes tècniques i una que valori les\neconòmiques, però assegura que això no s’ha volgut fer i ara les conseqüències\nsón damunt la taula.\nEl Sr. Escudé demana al regidor i al Sr. Delort si, després d’escoltar i veure totes\nles evidències que han expressat els diferents portaveus, continuen pensant el\nmateix. Així mateix, també demana com asseguraran el manteniment dels llocs de\ntreball, ja que això no està recollit enlloc, així com també com es resoldrà aquest\nproblema, fruit de la seva mala elecció.\nEs dóna per tractada.\nDel Grup Municipal ICV-EUiA:\n5. Que comparegui el responsable del Govern municipal per informar a aquesta\nComissió sobre les actuacions desenvolupades i prevista a la xarxa de carrils-bici.\nEl Sr. Gomila afirma que agruparà les accions en tres blocs. En primer lloc,\nesmenta les millores en punts concrets de la xarxa ciclista, ja que, en el darrer\nany, s’ha fet una actuació al carrer Sicília, fent-los de doble sentit i una modificació\na la plaça Tetuan per millorar la continuïtat del carril bicicleta de la Gran Via.\nSeguidament, explica que en un termini curt de temps està previst fer de doble\nsentit el carril bici que ja existeix al carrer Provença, de tal manera que es millori\nla intersecció d’Urgell amb Consell de Cent. Així mateix, també comenta que es\nfaran millores a Letamendi, a Bailèn – Consell de Cent, a Gran Via – Urgell, una a\nConsell de Cent – Enric Granados i una a la cruïlla de carrils bici i altres de\nMeridiana amb Marina. Segons explica, hi ha altres accions previstes, com\ninstal·lar peces separadores i aparcaments per a bicicletes. A continuació, exposa\nque amb el segon bloc es dóna continuïtat a carrils bicis del carrer Ramon Turró i\ndel carrer Girona, així com també que està previst, a curt termini, donar\ncontinuïtat al carril bici de la Diagonal a l’entorn de la cruïlla amb Aragó.\nFinalment, explica que la frontera entre el segon i el tercer bloc és difusa, ja que\nes tracta d’un nou carril bici però alhora es dóna continuïtat, i és el cas dels que\ns’han fet a l’avinguda Borbó, al carrer Calàbria, entre Gran Via i Paral·lel i al carrer\nParlament. Així mateix, comenta que està previst, també en un temps breu, un\nnou carril bici al carrer Provença, al tram que no en té, als carrers Selva de Mar,\nJosep Pla, Calàbria, Bac de Roda, Felip II i Pujades. Segons explica, en alguns\nd’aquests carrers hi ha trams de carril bici discontinus, però que per la seva\nlongitud és millor fer un carril bici nou que no completar els trams existents.\nTambé comenta que hi ha altres accions a llarg termini.\nLa Sra. Ribas agraeix l’exposició i demana que li donin per escrit. Seguidament,\nexplica que s’ha demanar la compareixença per reiterar dos problemes en relació\namb la xarxa de carrils bici de Barcelona.\nEn primer lloc, comenta que hi ha carrils bici que presenten problemes en el seu\ndisseny inicial i que han estat denunciats per entitats, com ara el del carrer\nParlament. Segons explica, aquestes entitats afirmen que l’amplada és insuficient\nper garantir la seguretat dels que hi circulen, ja que asseguren que hauria de ser\nde 2,5 m i en fa 1,75. Així mateix, comenta que també denunciaven que, al carrer\nParlament, la distància que separa el carril bici de la línia que formen els cotxes\naparcats és massa petita, per la qual cosa quan s’obri la porta d’un cotxe envaeix\nel carril bici i hi ha risc de col·lisió. En aquest sentit, remarca que d’aquest carrer el\nseu grup n’ha parlat dues vegades en aquesta comissió, el 24 de gener i el 18\nd’abril i que el regidor no els va saber donar resposta, per la qual cosa demanen\ncom es troba la situació i com ho solucionarà el govern.\n\n285\n\n\f286\n\nGASETA MUNICIPAL DE BARCELONA\n\nNÚM. 1\n\nSeguidament, comenta que a través d’un mitjà de comunicació han conegut el\ncas de l’avinguda Borbó, on, segons llegeix, a l’agost es va pintar un carril d’anada\ni un de tornada entre passeig Maragall i la plaça Virrei Amat, de tal manera que\ndavant el CAP el carril s’estreny fins a deixar 59 cm per sentit, així com també que\nels cotxes aparcats estan molt a prop del carril bicicleta. Segons explica, aquests\ntipus de problemes els preocupen perquè n’han parlat altres vegades i afirma que\nla realitat de la bicicleta a Barcelona incorpora progressivament elements més\ncomplexos en la mesura que es va convertint en una eina de mobilitat important i\nassegura que més en tindrà encara si es té en compte la distribució urbana de\nmercaderies en bicicleta elèctrica o la circulació de bicicletes amb infants amb\ncadires adaptades. Tanmateix, afirma que el govern ha fet projectes per una\nmobilitat més segura i considera que aquestes condicions s’han d’estendre a tota la\nxarxa de carrils bici.\nA continuació, comenta que els carrils bici de la urbanització viària dels àmbits\nde la Sagrera i Sant Andreu també ocasionen problemes, ja que es van incorporar\nuns carrils bici que no corresponen al criteri de mantenir una correcta convivència\nentre usuaris de la bicicleta i vianants. Així, recorda que l’any passat, a la Comissió\nd’Hàbitat Urbà i Medi Ambient, el regidor Puigdollers va afirmar que el govern\ntreballava en un projecte per a segregar els carrils bici dels carrils de circulació i de\nles zones de vianants. En aquest sentit, demana saber com es troba aquest\nprojecte.\nSeguidament, exposa el cas del carril bici que s’ha implantat a la plaça Espanya,\nja que, segons assegura, amb l’aparició de la nova xarxa d’autobús, hi ha un carril\nbici al carrer Tarragona que condueix els i les ciclistes directament a la vorera de\ndavant del carrer de les Arenas, cap a la parada de l’H12 en sentit Gornal, just en\nl’àrea d’intercanvi amb la V7 i el D20, la qual cosa considera que s’ha de resoldre\nperquè provoca un conflicte entre ciclistes i vianants.\nPel que fa al segon bloc de temes que proposa tractar, es refereix al fet que el\npassat 3 de juliol l’alcalde va anunciar que al carrer Balmes podria haver-hi un\ncarril amb velocitat limitada a 30, en el qual hagin de circular-hi les bicicletes i que\nno va descartar que en alguns casos les bicis puguin utilitzar el carril bus-taxi, cosa\nque afirma que ja fan freqüentment per evitar l’ofec de turismes, tot i els riscos\nque això suposa. Segons comenta, aquest anunci va quedar sense concreció i\nrecorda que a la comissió de juliol van demanar que s’obrís un debat el qual,\nsegons afirma, no s’està fent. Així mateix, comenta que, el mes de setembre, en el\nGrup de Treball de la Bicicleta del Pacte per la Mobilitat, el regidor Freixedes va\nanunciar tres possibles carrers on implantar aquest espai preferent per a bicicletes,\ncom ara els laterals del passeig de Gràcia, la Diagonal i el carrer Balmes. Per\naquests motius, demana conèixer també en quin estat està el debat i amb qui\nn’han parlat.\nEl Sr. Escudé també demana al Sr. Gomila que li doni la informació per escrit. A\ncontinuació, recorda que el juliol passat es feia un dossier de premsa en què\ns’informava que es destinarien dos milions i mig d’euros a millorar la\ninfraestructura de la ciutat i es feia esment a dotze nous carrils bici, així com\ntambé que totes les actuacions es licitarien el mes de juliol i que abans de\nfinalitzar l’any les obres estarien acabades. Segons afirma, a l’apartat de perfil del\ncontractant de BIMSA s’indica que el mes de setembre es van adjudicar les obres\nrelatives al projecte de construcció d’un carril bici bidireccional al carrer Bac de\nRoda amb Felip II, un altre a Josep Pla i un altre a Selva de Mar, així com també\nque al títol de l’expedient s’observa que es diu Executiu de connexió xarxa carrils\nbici a cruïlles de Barcelona, per la qual cosa no saben si amb això es fa referència\nal pla de xoc a les deu cruïlles amb més accidentalitat i la construcció del carril\nbidireccional al carrer Provença. Així mateix, remarca que l’import de l’adjudicació\nera de 854.000 euros i el termini d’execució de tres mesos, però afirma que\nbuscant per internet han trobat que l’import estimat d’aquestes obres era d’un\nmilió quasi cent mil euros.\nA continuació, comenta la qüestió del carrer Provença, ja que, segons assegura\nhaver llegit en premsa, hi havia la intenció de desdoblar el carril en dos, sense\nguanyar espai al cotxe. Segons la seva opinió, el Sr. Freixedes, juntament amb el\nregidor que en aquell moment portava els temes de Mobilitat, havia estat molt\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ninsistent, en aquest sentit. Així, fent broma, afirma que li ensenyava el manual per\nal disseny de vies ciclistes de Catalunya constantment, per la qual cosa ell també li\nmostra.\nPel que fa a l’estat dels carrils bici, indica que és important perquè dóna\nseguretat i observa que hi ha punts, com el carrer Girona, en què l’estat del\npaviment és defectuós i, per tant, força insegur per als ciclistes i demana si tenen\nvoluntat d’arreglar-ho. Així mateix, comenta que han cercat si les obres de la resta\nde carrils bici que constaven en premsa del 3 de juliol estaven o no adjudicades i\nassegura que en el perfil contractant també de BIMSA consta que es troben en\nfase d’adjudicació les obres relatives a la construcció d’un carril bici bidireccional\nals carrers Àlaba, Calàbria, Cartagena, Marina i a la Travessera de Gràcia, per la\nqual cosa demana quan està previst adjudicar-les.\nPer acabar, comenta que no han trobat que s’hagi obert cap procediment de\nlicitació per les obres del carril bici de Ciutat Asunción i carrer Sant Adrià, a\nl’avinguda Meridiana, entre plaça de les Glòries i el carrer València, al passeig de\nFabra i Puig, entre avinguda Meridiana i Valldaura, per la qual cosa sol·licita\ninformació.\nEl Sr. Ramírez agraeix la presentació del Sr. Gomila i demana saber quina\nubicació tindran les peces separadores de cautxú de les quals es parlava a la roda\nde premsa del mes de juliol, si serà a Consell de Cent, ja que algun mitjà, segons\nafirma, havia parlat d’un comunicat del govern per instal·lar-les en aquesta zona a\ncausa de les consecutives invasions d’aquest carril per vehicles motoritzats.\nSeguidament, comenta que hi ha carrils que continuen provocant incidències,\ncom ara el del carrer Parlament, ja que inicialment va tenir problemes de\npavimentació, es varen arreglar alguns d’aquests fortats, etcètera, però afirma que\nés un carril que, pel seu disseny i per com estan ubicats els cotxes a l’hora d’obrir\nla porta no garanteixen la seguretat dels usuaris. Així mateix, també comenta que\nel carril del carrer Girona també pateix problemes de manteniment i assegura que\ns’hi hauria d’actuar de manera urgent.\nA continuació, es refereix al fet que els vials nous que es dissenyen no\ngaranteixen les mesures mínimes de seguretat, per la qual cosa ha estat\ndenunciat. En aquest sentit, comenta que si el que s’ha de fer és convertir un carril\nque ja existeix en bidireccional no es pot parlar de xarxa ciclista, sinó d’adaptar-ne\nuna de ja existent i remarca que, si s’ha de fer així, s’han de prendre les mesures\nnecessàries.\nFinalment, esmenta que també troben a faltar l’explicació sobre el carrer\nBalmes, així com també la qüestió del carril 30, la situació de la plaça Espanya i la\nqüestió del Pla de millora del passeig de Gràcia, per saber si contempla l’ús dels\nlaterals per a les bicicletes.\nEl Sr. Laporta agraeix la intervenció del Sr. Gomila i també demana per escrit la\nrelació d’actuacions desenvolupades i previstes. Així mateix, agraeix que\ns’actualitzi la informació i considera positiu que s’acabi de construir la xarxa bàsica\nciclista i que es plantegin millores.\nA continuació, comenta que els carrils bici de doble sentit de l’Eixample\nrepresenten un perill si no estan segregats de la via amb alguna separació física, la\nqual a banda de protegir el ciclista impedeix que els cotxes s’aturin al carril bici,\nper la qual cosa demana que es tingui en compte aquesta qüestió. Alhora, explica\nque algunes cruïlles d’alta intensitat dels carrils de doble sentit representen un\nperill per la manca de senyalització i visibilitat, concretament els casos del carrer\nCalàbria i del carrer Bailèn. Tot i això, felicita el govern pel fet que s’ha aconseguit\nguanyar espai als cotxes, tant de circulació com d’aturada.\nEl Sr. Freixedes apunta que pren nota dels suggeriments del Sr. Laporta i\nanuncia que el Sr. Gomila els donarà algunes informacions concretes. Així mateix,\ndemana que siguin conscients que es tracta d’una feina estressant pel fet que\nintenten executar la inversió, ja que va ser aprovada el mes de juny i estan\nintentant tirar endavant totes les inversions aprovades, tot i que remarca que és\npossible que a final d’any quedin algunes coses pendents.\nQuant al tema de l’amplada, reconeix que un diari va anunciar que no es\ncomplien les dimensions pertinents, però assegura que els carrils nous sí que les\ncompleixen i explica que amb el periodista que ho va anunciar hi ha una petita\n\n287\n\n\f288\n\nGASETA MUNICIPAL DE BARCELONA\n\nNÚM. 1\n\ndiferència d’opinió sobre si la rigola s’ha de comptabilitzar dins l’espai o no. Segons\nexplica, aquest periodista considera que no, però afirma que els Serveis Tècnics de\nl’Ajuntament consideren que sí.\nSeguidament, comenta que en el cas de l’avinguda Borbó, davant el CUAP, el\ncarril bici només fa 1,60 m d’amplada, però apunta que en aquell entorn és\nimpossible posar-hi un carril bici més ample, per la qual cosa es va optar per una\nde les possibilitats que planteja el manual que el Sr. Escudé ha mostrat, fet l’any\n2007 pel Govern Tripartit de la Generalitat de Catalunya. Segons afirma, aquest\nmanual s’ha començat a aplicar l’any 2012, fet que considera curiós. Així mateix,\nreferint-se a les paraules del Sr. Escudé, assegura que mai no ha tingut la intenció\nde ser molt insistent, sinó expressar el que pensa i remarca que actualment l’estan\naplicant i que indica que les amplades mínimes en carrils bidireccionals en trama\nurbana han de ser de 2 m d’amplada, un metre per direcció, i reconeix que en el\ncas de l’Avinguda Borbó el carril només fa 1,60 m.\nPel que fa al manual, també explica que s’hi indica que, per seguretat, s’ha de\ngarantir la continuïtat dels carrils, per la qual cosa els Serveis Tècnics van\nprioritzar la continuïtat d’aquest carril en el tros que és més estret. En aquest\nsentit, afirma que el director de Mobilitat indicarà si són 100 m o 50, però\nassegura que just davant d’aquest tros s’estableix que el carril és de dues\ndireccions però que allà queda només d’una.\nA continuació, comenta que la rigola del carrer Calàbria fa 2,5 m; que la de\nSicília fa 2 metres; la de Ramon de Turó, 2,6 m, la de Girona, 2,10 m i la de\nParlament, 2 m. Alhora, explica que hi ha una persona de la ciutat que considera\nque l’obertura de portes posa en risc els ciclistes, però assegura que les portes\ndels vehicles, en aquest cas, s’obren en el carril bici, mentre que en l’altra direcció\ns’obren en els llocs on passen els vehicles motoritzats. En aquest sentit, afirma que\ndes del seu punt de vista no consideren que això impliqui un risc del carril i reitera\nque compten amb els dos metres reglamentaris i que aquests metres són els que\npermeten la mobilitat del ciclista.\nQuant al manual, també comenta que un tema que ha generat polèmica és el fet\nque ells comentaven que les bicicletes havien de circular per les zones 30 en\ncalçada i que això no els suposava cap perilli remarca que en aquest Reglament es\nveu clarament que dintre dels tipus de vies ciclistes s’hi inclou el carrer de la zona\n30 com a via no segregada del trànsit amb limitació de velocitat i assegura que\naixò ho inclou a dintre de les diferents vies ciclistes que recull el manual. Per\naquests motius, repeteix que el govern està utilitzant aquest manual i afirma que,\ntot i que es va a l’amplada mínima que recomana el manual i que en alguns casos\nse supera, afirma que Barcelona és una ciutat molt densa i que no es pot anar més\nenllà d’aquesta amplada.\nEl Sr. Gomila fa referència al tema de la rigola i afirma que no és un problema\nper circular en bicicleta, ja que difícilment el ciclista va amb la roda a menys de 20\ncm del bordó. Seguidament, comenta que en el cas del carril bici de Borbó hi ha\nun tram concret que fa un refranqueig i assegura que fa aproximadament 25 m i\nque, tot i que és més estret, està senyalitzat. A més a més, explica que els dos\ntipus de problemes que hi ha a plaça Espanya són, per una banda, que hi ha una\nparada d’autobús, però assegura que això és una problemàtica diferent a la resta\nde la ciutat i afirma que hi ha prevista una actuació per donar continuïtat als\ndiferents carrils que conflueixen allà i assegura que l’actuació es durà a terme quan\nes modifiqui el carril bici del Paral·lel i arribi pel mig, no per la banda de l’Eixample,\nsinó pel mig de la calçada.\nAixí mateix, afirma que BIMSA ja ha adjudicat un primer paquet d’actuacions,\nque són les que ell ha indicat i que a més a més té en licitació d’un segon paquet,\nmentre que té en procés un tercer paquet on hi ha les peces separadores, més\naparcaments, etcètera. Tanmateix, apunta que els tres paquets es troben en\ndiferents punts evolutius.\nLa Sra. Ribas comenta que se n’aniran sense molts temes contestats, per la qual\ncosa demana per escrit les primeres explicacions i insisteix que no li han respost\nalgunes de les coses que havia demanat, com ara de la qüestió de la Sagrera i\nSant Andreu. Alhora, comenta que des del seu punt de vista el problema de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nl’obertura de la porta del cotxe és evident, ja que la persona que obre la porta té\nclar que el risc és més gran si hi pega un cotxe o una moto que no una bicicleta.\nA continuació, afirma que s’alegra que es reconegui el problema del carrer Borbó\ni insisteix que, com en el cas de la plaça Espanya, s’hi han de trobar solucions. En\naquest sentit, afirma que com que encara trigaran temps a tenir el carril central de\nplaça Espanya definit no es pot permetre que el carril bici continuï col·lidint amb\nl’intercanviador de la xarxa ortogonal i assegura que des del seu grup hi han anat i\nho han comprovat. Tanmateix, assegura que no està dient que el govern ho faci\ntot malament, però remarca que cal tenir clares les necessitats i fer un calendari\nen funció de les prioritats. Així mateix, comenta que la bicicleta és una història\nd’èxit a la ciutat i assegura que els ha sorprès a tots, per la qual cosa suposa un\nrepte continu d’adaptar la ciutat a aquest ús.\nFinalment, comenta que el tema del carril 30 queda pendent d’aclarir i afirma\nque el continuaran portant a la Comissió.\nEl Sr. Escudé, dirigint-se al Sr. Freixedes, li comenta que ja saben el que pensa\nel Sr. Márquez i els tècnics sobre la rigola, però li demana què en pensa ell, si el\ncompta o no a l’hora de mesurar els carrils, ja que, segons el seu parer, no és apta\nper circular-hi. Així mateix, agraeix que s’estigui aplicant el manual i esmenta que\nha sentit que hi havia pressupost per posar peces separadores, la qual cosa\nconsidera que és un bon element per segregar el cotxe de la bicicleta i donar\nseguretat al ciclista.\nEl Sr. Ramírez demana també que se’ls faci arribar la documentació per escrit i\nafirma que seria una bona ocasió per incorporar les respostes que no se’ls han\ndonat a la Comissió, com ara el futur del carrer Balmes, la solució final de plaça\nEspanya amb la reforma del Paral·lel, com afectarà el Pla de millora del passeig de\nGràcia per als carrils laterals quant a la seva utilització per a les bicicletes així com\ntambé si les peces separadores aniran al carrer Consell de Cent i quina serà la\nseva ubicació.\nEs dóna per tractada.\nIII) Propostes a dictaminar\na) Ratificacions\nb) Propostes d'acord\nIV) Part decisòria / Executiva\na) Ratificacions\nb) Propostes d'acord\nc) Proposicions\nV) Part d'impuls i control\na) Proposicions / Declaracions de Grup\nDel Grup Municipal PSC:\n6. La Comissió de Seguretat i Mobilitat acorda: Instar a Transports Metropolitans\nde Barcelona a que la línia de bus H8 Camp Nou - La Maquinista s'endinsi al barri\ndel Bon Pastor fins al carrer de Sant Adrià on està situada la parada del Metro.\nTractat conjuntament amb els punts 1, 10 i 11 de l’ordre del dia.\nEl Sr. Forn expressa l'abstenció de CIU, el Sr. Escudé expressa el vot favorable\ndel PSC, el Sr. Ramírez expressa el vot favorable del PP, el Sr. Mestre expressa el\nvot favorable d’ICV-EUiA i el Sr. Laporta expressa el vot favorable d'UpB. S'aprova.\nDel Grup Municipal PP:\n\n289\n\n\f290\n\nGASETA MUNICIPAL DE BARCELONA\n\nNÚM. 1\n\n7. La Comissió de Seguretat i Mobilitat acorda: Instar a l'Ajuntament de\nBarcelona a promoure un museu del transport i de la mobilitat de Barcelona, amb\nexposició de caràcter permanent determinant el catàleg de vehicles i patrimoni\nhistòric del transport de la ciutat que constitueixi part del mateix, així com les\nactivitats per commemorar el 90 aniversari de la posada en marxa del primer\ncomboi de metro de Barcelona, en col·laboració amb l'Àrea Metropolitana de\nBarcelona, Transports Metropolitans de Barcelona, la Fundació TMB i el diferents\ncol·lectius implicats.\nEl Sr. Ramírez explica que el Gran Metropolità de Barcelona va ser una empresa\nconstituïda el maig de 1921 per iniciar la construcció i l’explotació de la línia de\nmetro de Barcelona, anomenada Gran Metro, la qual, segons afirma, actualment\nconsta de la línia 3, que va de Lesseps a Liceu i la línia 4, de passeig de Gràcia a\nJaume I de Ferrocarrils Metropolitans de Barcelona. Segons explica, el primer\ncomboi va tenir el seu primer recorregut dia 30 de desembre de 1924 i va\ninaugurar el primer tram de la línia entre Lesseps i Catalunya. Així mateix,\ncomenta que l’octubre de 1952 el Ple de l’Ajuntament de Barcelona va aprovar un\nacord on es preveia la municipalització de totes les empreses de transport públic\nde la ciutat: Ferrocarril Metropolità de Barcelona, Gran Metropolità i Tramvies.\nAlhora, també recorda que l’any 1955 els propietaris del Gran Metropolità de\nBarcelona i Tramvies de Barcelona van firmar l’acord d’adquisició de les accions\nper part de l’Ajuntament, de tal manera que l’any 1958 l’Ajuntament va acabar de\ncomprar Ferrocarril Metropolità de Barcelona i hi va participar des de la constitució.\nFinalment, segons afirma, el 1928 el controlava en bona part.\nSeguidament, comenta que l’any vinent se celebrarà el noranta aniversari de la\nprimera posada en marxa del primer comboi de la línia de Gran Metro, de l’M1, que\nes va inaugurar el 1924, per la qual cosa exposa que la seva proposició és per\ndemanar l’impuls de la promoció d’un museu de transport i de la mobilitat de\nBarcelona, per tal de poder exposar els autobusos, les vagonetes de metro, els\nfuniculars, etcètera., que es conserven a la Fundació de Transports Metropolitans\nde Barcelona, ja que consideren que és una manera de compartir i entendre la\nhistòria del transport públic a la ciutat de Barcelona i per conèixer millor la història\nde la ciutat. Segons assegura, els ciutadans gaudeixen amb els viatges\ncommemoratius i en recorda alguns casos que han tingut molt d’èxit. Així mateix,\nconsidera que amb aquesta iniciativa es contribuirà a la memòria històrica i\nesmenta mitjans com el Zoo Bus o el Tramvia Washington, els quals assegura que\nes troben en bon estat de conservació.\nAixí mateix, explica que demanen fer una exposició de caràcter permanent en\nun museu de la ciutat per commemorar el transport i la mobilitat a Barcelona,\ntenint en compte l’Àrea Metropolitana, Transports Metropolitans, la Fundació de\nTransports Metropolitans i els diferents col·lectius implicats, com ara l’Associació\nper la Recuperació i Conservació d’Autobusos, l’Associació de Promoció del\nTransport Públic, l’Associació d’Amics de Ferrocarrils de Barcelona i molts altres\nque estan molt implicats en aquestes tasques.\nLa Sra. Escarp assegura que l’alegra veure el Sr. Ramírez tan entusiasmat i\ncomenta que va tenir l’oportunitat de conèixer l’Associació de Promoció dels Amics\ndel Ferrocarril a través de l’Associació per la Recuperació i Conservació\nd’Autobusos i que es tracta de tot un món. Així mateix, expressa la seva satisfacció\nde poder parlar de la recuperació del patrimoni del transport i recorda un catàleg\nque intentava recollir aquells vehicles que estaven en bon estat.\nSeguidament, explica que un museu de la mobilitat recupera la història i hi lliga\nl’evolució de la ciutat. Així mateix, qüestiona la proposta pels moments que es\nviuen de dificultats de finançament. Alhora, comenta que com a expresidenta de\nTMB va fer la Fundació i que ja hi havia el projecte d’un museu, tot i que expressa\nels seus dubtes quant a la votació. Tot i això, manifesta que comparteix el que ha\ndit el Sr. Ramírez, però que no sap quin és el moment, i que no serà ella qui\nsolucioni al govern les dificultats econòmiques, per la qual cosa considera que el\ngovern ha de transitar d’allò virtual a allò físic perquè tothom en pugui gaudir. Al\nmateix temps, considera que els pocs recursos que hi hagi s’han de poder dedicar\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\na la restauració i al manteniment per al moment que es pugui tenir el museu de\nforma física.\nEl Sr. Mestre recorda que des del 2006 es parla de la possibilitat de crear aquest\ntipus de museu i per posar en valor el patrimoni de TMB i d’altres operadors en la\nmobilitat de la ciutat. Tot i que assegura que hi votaran a favor, comenta que\ncaldrà veure com es concreta, tenint en compte allò que fa referència a la mobilitat\nsostenible. Tanmateix, remarca que les necessitats d’inversió i les prioritats ara\nsón unes altres, tot i que considera que cal treballar perquè la ciutat pugui comptar\namb un espai d’aquestes característiques.\nSeguidament, recorda que TMB ja fa temps que treballa per donar a conèixer el\nseu patrimoni històric, divulgant i documentant el material conservat, explicant la\nimplicació del transport públic en el desenvolupament de la ciutat, etcètera., i\ncomenta que és cert que TMB té catalogats en bon estat mitjans com els primers\ntramvies de cavalls que van aparèixer a Barcelona el 27 de juny de 1872, o un\nautobús de dos pisos anomenat ACLO 410, construït el 1948 i que va transportar\nviatgers fins al 1965, entre altres exemples que cita. Alhora, comenta que el\ncatàleg al qual feia referència la Sra. Escarp és molt interessant i que està molt\nben fet.\nAixí i tot, insisteix que no es tracta d’una prioritat, però sí una línia de treball,\nper la qual cosa considera que s’ha de tenir en compte que un museu avui dia ja\nno és un espai d’evocació del passat, sinó que ha de ser un espai viu que mostri la\nrealitat del present i que reflecteixi els avenços que es produeixen en mobilitat\nsostenible, així com amb la xarxa ortogonal, per la qual cosa assegura que aquest\nmuseu ha d’expressar la transformació, des dels orígens fins avui dia, i, fins i tot,\napuntar les transformacions futures quant a mobilitat. Així, considera que, alhora,\nha d’autoritzar tots els mitjans tecnològics que avui dia s’utilitzen als museus.\nEl Sr. Laporta afirma que respecta l’entusiasme i la nostàlgia per aquestes\nqüestions, ja que assegura que prefereix que es tingui nostàlgia pels autobusos\nque no per altres períodes pretèrits. Tot i això, apunta que no poden votar-hi a\nfavor per responsabilitat, ja que considera que la situació que pateix TMB és molt\ndelicada i considera que a la gent no li preocupa que es faci un museu, sinó que el\ntransport públic no corri el risc de desaparèixer i que s’hagin de tancar línies. Per\naquest motiu, assegura que s’han de centrar a preservar la xarxa de transport i a\nassegurar la mobilitat pública sostenible per a tots els ciutadans. Així mateix,\ncomenta que es podria celebrar pel centenari del primer comboi, ja que, segons\nafirma, si la majoria dels catalans volen, ja seran independents i tindran una llei de\nfinançament del transport públic que pugui ajudar a sortir de l’actual forat.\nEl Sr. Forn manifesta que s’abstindrà, tot i que assegura que tots comparteixen\nla voluntat de posar un valor a aquest patrimoni. Així, comenta que tot plegat es\ntroba guardat als tallers del Triangle i que en total són seixanta-set vehicles, la\nmajoria dels quals estan en bon estat de conservació, ja que, segons explica, es fa\nuna inversió en el manteniment. Tot i que remarca que hi ha la voluntat de\nmostrar-ho, lamenta que no es poden permetre la inversió econòmica que\nsuposaria. Malgrat això, afirma que no ho descarten ni obliden.\nPel que fa a la proposta de celebració del 90è aniversari de la inauguració del\nGran Metro, comenta que hi ha prevista una exposició a l’Espai Mercè Sala sobre el\nprimer tren de la sèrie 300, el qual, segons explica, va ser restaurat l’any 1999 en\nmotiu de la commemoració del seixanta-cinc aniversari del metro. Segons afirma,\nun o dos cops a l’any s’hi realitzen sortides nocturnes. Alhora, comenta que hi ha\nalguna activitat prevista per a aquesta efemèride, però assegura que les seves\nprioritats no van orientades cap a la construcció d’aquest museu, tot i que ho\nconsideren positiu i necessari.\nLa Sra. Escarp manifesta que s’abstindrà i insisteix que arreglar les finances al\ngovern no és la seva feina. Així mateix, comenta que és una voluntat col·lectiva\ncontinuar treballant en la virtualitat i quan es posin tots d’acord quan es pugui fer\nen un espai físic coherent.\nEl Sr. Ramírez agraeix el posicionament de tots els grups, especialment\nd’Iniciativa, i afirma que entén les abstencions pel tema de les necessitats\nd’inversió i de la situació actual. Així mateix, comenta que amb la fita del centenari\nes podria començar a treballar perquè d’aquí deu anys sigui una realitat. Alhora,\n\n291\n\n\f292\n\nGASETA MUNICIPAL DE BARCELONA\n\nNÚM. 1\n\nagraeix les paraules del Sr. Laporta, tot i que lamenta que sempre faci servir\nrecursos històrics per parlar del passat, de moments històrics amb els quals\nassegura que el seu grup no se sent identificat. Alhora, li retreu que hagi d’esperar\nuna hipotètica independència de Catalunya per poder tirar endavant la idea del\nfinançament, ja que, segons apunta, durant molts anys i diferents majories al\nParlament no s’ha pogut assolir.\nEl Sr. Forn expressa l'abstenció de CIU, la Sra. Escarp expressa l'abstenció del\nPSC, el Sr. Ramírez expressa el vot favorable del PP, el Sr. Mestre expressa el vot\nfavorable del ICV-EUiA i el Sr. Laporta expressa l'abstenció d'UpB. S'aprova.\nDel Grup Municipal ICV-EUiA:\n8. Amb la voluntat de garantir plenament la correcta regulació del trànsit de\nvehicles i el pas de vianants a les cruïlles de la ciutat, la Comissió de Seguretat i\nMobilitat acorda: 1. Instar al govern municipal a continuar garantint el correcte\nmanteniment i funcionament de la xarxa semafòrica de la ciutat. 2. Manifestar el\nseu desacord amb la subhasta inclosa en el concurs d'adjudicació del contracte de\nserveis que té per objectiu el manteniment preventiu i correctiu de les\ninstal·lacions de la xarxa semafòrica per a la regulació del trànsit a la ciutat, així\ncom la seva preocupació en relació a garantir l'esmentat objectiu de forma\nadequada, una vegada vista l'adjudicació final del contracte. 3. Instar al govern\nmunicipal a exigir a les empreses adjudicatàries que mantinguin tots els llocs de\ntreball tant de la part Llobregat (lot 1) com de la part Besòs (lot 2) i que estan\nrelacionats en l'expedient del contracte. 4. Instar al govern municipal a presentar\nun informe en aquesta Comissió, el proper mes de maig de 2014, en relació al\ngrau d'acompliment o no, d'aquesta proposició.\nTractat conjuntament amb el punt 4 de l’ordre del dia.\nEl Sr. Freixedes expressa el vot contrari de CIU, el Sr. Escudé expressa el vot\nfavorable del PSC, el Sr. Ramírez expressa el vot favorable del PP, el Sr. Mestre\nexpressa el vot favorable d’ICV-EUiA i el Sr. Laporta expressa el vot favorable\nd'UpB. S'aprova.\nDel Grup Municipal UpB:\n9. La Comissió de Seguretat i Mobilitat acorda instar al govern municipal a\nelaborar i presentar, en un termini de 6 mesos, una estratègia municipal per a la\nimplantació del vehicle elèctric a Barcelona que inclogui les mesures claus per l'èxit\nde la mobilitat elèctrica tant pública com privada: la promoció del vehicle elèctric,\nla proposta de distribució de punts de recàrrega, l'avaluació de les diverses\ntecnologies disponibles i possibles vies de finançament, entre d'altres.\nEl Sr. Laporta afirma que la contaminació atmosfèrica ha esdevingut un\nproblema per a la salut, comparable al tabaquisme, atès l’impacte que té en el\nconjunt de la societat. A més d’un risc per a les persones, assegura que també\nsuposa un important cost econòmic, tant per la medicació com pel requeriment de\nmés atenció mèdica i ingressos hospitalaris. Segons afirma, els vehicles de motor\nsón els principals responsables de la poca qualitat de l’aire, sobretot els de\ncombustible dièsel. Així, comenta que Barcelona pateix un gran problema de\ncontaminació atmosfèrica produïda pels mitjans de transport, que consumeixen\ncombustibles fòssils i que emeten gasos que produeixen el canvi climàtic, de tal\nmanera que afecten el medi ambient i la salut de les persones.\nSeguidament, comenta que Barcelona disposa d’un repartiment modal força bo,\nja que el 80 % dels desplaçaments interns i el 56 % dels de connexió es fan a peu\no en bici, però tot i això afirma que el trànsit és responsable del 37 % de les\nemissions de gasos d’efecte hivernacle, del 50 % de les emissions d’òxids de\nnitrogen i partícules i del 80 % del soroll, per la qual cosa assegura que s’ha de\ntreballar conjuntament per fer que la mobilitat sigui més sostenible.\nA continuació, remarca que els vehicles elèctrics no produeixen localment ni\nmicropartícules ni gasos, de tal manera que són l’element clau per a la consecució\ndels compromisos de Barcelona, per reduir les emissions de carboni. En aquest\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nsentit, opina que és indispensable impulsar-los per a la salut de la ciutat. Així,\nrecorda que ja han presentat altres proposicions referents a la viabilitat\nd’implantar un servei públic d’ús compartit de motos i cotxes elèctrics i afirma que\nestan pendents que el govern els presenti l’informe sobre la viabilitat. Alhora,\nexplica que l’alcalde ha reconegut en diverses ocasions la importància de la\nimplementació d’aquest tipus de vehicles, també referint-se a la bici elèctrica. En\naquest sentit, assegura que ells volen anar més enllà i proposar el cotxe i la moto\nelèctrics, tant en l’àmbit privat com en el públic i remarca la importància de\npromocionar la renovació de la flota de taxis i de vehicles de transport de\nmercaderies.\nPer aquests motius, insten el govern a elaborar i presentar una estratègia\nmunicipal per a la implantació del vehicle elèctric a Barcelona en un termini de sis\nmesos i que inclogui, entre d’altres mesures, la promoció del vehicle elèctric, una\nproposta de distribució dels punts de recàrrega, una avaluació de les tecnologies\ndisponibles i de les possibles vies de finançament.\nEl Sr. Escudé comenta que ja s’ha parlat en diverses ocasions de les bondats del\nvehicle elèctric i assegura que està d’acord en la proposició, però explica que són\nnecessaris avenços tècnics que facilitin l’autonomia i la facilitat de recàrrega, així\ncom polítiques d’incentius i penalitzacions. Tot i això, anuncia que hi votaran a\nfavor.\nEl Sr. Ramírez anuncia el seu vot favorable i també recorda que en diverses\nocasions s’han portat sol·licituds d’informe per a la viabilitat de l’ús compartit del\ncotxe i de la moto elèctrica i, fins i tot, de la renovació de la flota de servei públic,\nper la qual cosa agraeix que es parli en general del vehicle elèctric i considera que\nés una bona oportunitat per tractar-ho conjuntament i marcar les directrius i les\npolítiques públiques de la ciutat pel que fa al vehicle elèctric.\nLa Sra. Ribas afirma que si es vol avançar cap a una mobilitat sostenible no es\npot supeditar únicament a un canvi de tecnologia. Segons afirma, el vehicle\nelèctric és un bon instrument per millorar l’emissió de contaminants, però no és la\nsolució global pel que fa a l’estalvi energètic ni pel que fa a l’excessiva ocupació de\nl’espai viari per part del vehicle privat, perquè no resol el dret a la mobilitat per a\ntothom i perquè també cal tenir en compte la importància de les emissions\nprocedents del desgast dels frens, pneumàtics, l’asfalt i la pols en les vies de\ntrànsit, etcètera. En aquest sentit, comenta que alguns estudis xifren el cas de les\npartícules PM10 en quasi el 50 % de les emissions.\nD’altra banda, assegura que des del seu grup estan d’acord a analitzar totes les\npossibilitats que obren els vehicles elèctrics tenint en compte els condicionants que\nha esmentat, i recorda que han portat altres vegades en aquesta Comissió les\npeticions de substituir activitats que es fan amb vehicles de motor d’explosió per\nvehicles elèctrics, com ara la distribució urbana de mercaderies i afirma que es va\naprovar incorporar-ho al nou Pla de mobilitat urbana arran d’una proposició del seu\ngrup. Així mateix, anuncia que hi votaran a favor.\nEl Sr. Freixedes afirma que hi votaran a favor i que els sembla una bona\niniciativa, tot i que comenta que el tema del vehicle elèctric el govern actual el\nporta des d’Hàbitat Urbà i explica que s’ha creat una taula de coordinació presidida\npel tercer tinent d’alcalde, el Sr. Vives. Segons exposa, també hi participen\npersones de la Regidoria de Mobilitat i està previst presentar un pla de vehicle\nelèctric. Alhora, comenta que d’aquí sis mesos algú d’Hàbitat Urbà o d’aquesta\nComissió anirà a la Comissió de Mobilitat a explicar exactament les propostes del\ngovern respecte a la implantació del vehicle elèctric.\nEl Sr. Laporta agraeix els vots favorables i assegura que coincideix amb el que\nha dit el Sr. Escudé. Així mateix, comenta que amb el posicionament del govern\nsobre traslladar aquest tema a Hàbitat Urbà ara ja no es parlarà més de manera\nrecurrent d’aquest tema i, tot fent broma, comenta que ara s’haurà de parlar de la\nsubhasta electrònica, tot i que no agrada molt. Seguidament, manifesta que està\nd’acord amb Iniciativa en el fet que no resol tots els problemes, però insisteix que,\nen els casos de congestió, ajuda a tenir una ciutat més saludable.\nEl Sr. Freixedes expressa el vot favorable de CIU, el Sr. Escudé expressa el vot\nfavorable del PSC, el Sr. Ramírez expressa el vot favorable del PP, la Sra. Ribas\n\n293\n\n\f294\n\nGASETA MUNICIPAL DE BARCELONA\n\nNÚM. 1\n\nexpressa el vot favorable d’ICV-EUiA i el Sr. Laporta expressa el vot favorable\nd’UpB. S'aprova.\nb) Proposicions amb contingut de Declaració institucional\nc) Precs\nDel Grup Municipal PSC:\n10. Que la posada en marxa de la segona fase de la nova xarxa de bus no vagi\nen detriment de la mobilitat dels veïns i veïnes del Poblenou amb el transport\npúblic.\nTractat conjuntament amb els punts 1, 6 i 11 de l’ordre del dia.\nEs dóna per tractat.\nDel Grup Municipal ICV-EUiA:\n11. Que el Govern municipal insti a TMB a perllongar l'itinerari de la nova línia\nH8 fins al carrer Sant Adrià, per poder enllaçar amb l'estació de metro del Bon\nPastor.\nTractat conjuntament amb els punts 1, 6 i 10 de l’ordre del dia.\nEs dóna per tractat.\nDel Grup Municipal UpB:\n12. Que el govern municipal promogui, d'acord amb TMB, una prova pilot\nd'implantació del WiFi gratuït als autobusos de la nova xarxa ortogonal.\nEl Sr. Laporta llegeix el prec.\nEl Sr. Forn anuncia que aprovaran el prec i comenta que des de fa uns mesos el\nGrup del Partit Popular va presentar també un prec en la línia d’estudiar la\npossibilitat d’implantar-ho als busos i al metro sense restriccions i recorda que ho\nvaren acceptar. Alhora, comenta que van posar sobre la taula alguns problemes\njurídics possibles, així com també la qüestió del cost econòmic. Així mateix, afirma\nque ha tingut algunes reunions a TMB per estudiar-ho i considera que aviat podran\ntenir l’avaluació i conèixer realment les possibilitats de desenvolupar aquesta\ndemanda. Segons explica, després veuran si és possible implementar-ho a la xarxa\ni assegura que ho presentarà a la Comissió i que es farà una valoració conjunta.\nEs dóna per tractat.\n13. Que el govern municipal abordi, conjuntament amb el Districte de Gràcia i\nels veïns i veïnes de la zona, una solució definitiva als problemes de seguretat\noriginats pel local de pública concurrència del carrer Alegre de Dalt, núm. 55 del\nDistricte de Gràcia, la Sala KGB.\nEl Sr. Laporta llegeix el prec.\nEl Sr. Forn explica que és un dels punts que els preocupen del districte de Gràcia\ni comenta que en els darrers temps hi ha hagut diferents denúncies a l’establiment\npel soroll dels clients a la sortida del local, 132 denúncies per consum de begudes\nalcohòliques al carrer, fer necessitats fisiològiques a l’espai públic o no atendre els\nrequeriments dels agents, així com també 85 requeriments de la Guàrdia Urbana\nper molèsties i soroll a l’espai públic. Segons afirma, hi ha els efectes del soroll i\nles molèsties que ocasiona i els de l’entrada i la sortida de clients. Així mateix,\nconsidera que el local mateix ha de tenir responsabilitat sobre les persones que\nentren i surten i poder vetllar per aquesta seguretat. Tanmateix, manifesta que\naccepten el prec, però assegura que no té una solució fàcil, ja que el local ha\ntingut sancions i tancaments reiterats, tot i que insisteix que s’ha de treballar per\nsolucionar-ho.\nEl Sr. Laporta agraeix l’acceptació del prec i posa a disposició del govern la feina\nfeta pel que va ser regidor Ricard Martínez, ja que, segons afirma, coneix la\nqüestió a fons.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEs dóna per tractat.\nd) Preguntes\nDel Grup Municipal PSC:\n14. Quin és el capteniment del Govern municipal respecte el fet que TMB tingui\nprevist regalar 365 abonaments de metro i bus per celebrar el segon aniversari de\nJoTMBé?\nLa Sra. Escarp formula la pregunta.\nEl Sr. Forn exposa que a finals del 2011 va néixer el programa de màrqueting\nrelacional JoTMBbé com una de les accions destacades del projecte corporatiu\nconegut com a TMB Connecta. Segons explica, és un últim projecte que s'havia\niniciat el 2009 i que s’origina amb l'objectiu de construir una única estratègia de\ncomunicació digital en un moment en què es fan paleses dues realitats: la forta\ncaiguda, per una banda, de la capacitat de despesa de la companyia en accions de\ncomunicació i publicitat, i per altra una major utilització dels smartphones com a\ncanal de relació social. Així mateix, comenta que el club d’usuaris de TMB,\nJoTMBbé, es va crear amb l’objectiu que TMB es pogués relacionar de manera\ndirecta i individualitzada amb els clients, de tal manera que, actualment, aquesta\nxarxa la integren més de cent mil persones que, per donar-se d’alta, han hagut\nd’aportar tot un seguit d’informació personal. Segons remarca, a partir d’aquí\ns’organitza una estratègia de comunicació segmentada al públic segons els perfils i\nels interessos dels usuaris i per captar aquest volum de ciutadans s’han d’oferir\ncontínuament continguts d’interès per correu electrònic. Tanmateix, opina que per\ncaptar i fidelitzar socis cal oferir alguna cosa com aquests títols de què parla. Així,\napunta que es tracta de 365 títols, cent cinquanta dels quals són trimestrals, cent\ncinquanta semestrals i seixanta-cinc anuals i afirma que es tracta d’una manera de\ncaptar clients, els quals a més a més aporten dades molt útils, la qual cosa\ncompensa la despesa.\nLa Sra. Escarp assegura que coneixien aquests mecanismes de màrqueting\nrelacional, però afirma que les persones que s’hi apunten ja estan fidelitzades i\nutilitzen habitualment el transport públic. Segons comenta, allò important són les\ndades que s’hagin de donar i el que es pot oferir i explica que no estan discutint el\nvalor, ja que són títols propis que ni tan sols existeixen com a títols integrats. Així\nmateix, exposa que això suposa un cost, però segons la seva opinió és més el\nvalor de la imatge que s’està donant en un moment en què s’han de reduir\nfreqüències, entre altres coses.\nD’altra banda, considera que quan van a un Consell d’Administració i es parla\nd’ajustos, de reducció de freqüències, de menys neteja, etcètera., hi ha altres\nsistemes de fidelització que no siguin aquestes campanyes. Segons apunta, si s’ha\nd’explicar que el sistema té un dèficit estructural de 100 milions d’euros no\ns’arreglarà amb això.\nEl Sr. Forn insisteix que és un sistema de captar clients i que ofereixen facilitats\nper a la utilització del transport públic i no diners ni un viatge a les Bahames. Per\naquest motiu, considera que és normal en una empresa que es dedica a la\npromoció del transport públic ho faci a través de sistemes com aquest. Així mateix,\nopina que l’increment de persones que s’hi han apuntat és superior a la despesa,\ntot i que assegura que transmetran la idea a les persones que porten la campanya.\nEs dóna per tractada.\nDel Grup Municipal PP:\n15. Quan té previst el Govern Municipal presentar el nou Pla Director de\nBombers?\nEl Sr. Ramírez formula la pregunta.\nEl Sr. Forn respon que, tal com van anunciar en aquesta Comissió, la previsió\nera de presentar el projecte no més tard de desembre. Tot i això, recorda que\n\n295\n\n\f296\n\nGASETA MUNICIPAL DE BARCELONA\n\nNÚM. 1\n\nestan en un procés de negociació amb la part social per tractar un greu problema\nque, segons afirma, tenen damunt la taula, que és el decreixent vegetatiu de la\nplantilla. En aquest sentit, comenta que per llei de l’Estat no es pot augmentar la\nplantilla de Bombers, el mateix que passava amb la Guàrdia Urbana, tot i que ho\nvan solucionar el passat any. Així, explica que amb els Bombers hi ha una limitació\ni això provoca un decreixement de la plantilla al voltant de les cinquanta o\ncinquanta-cinc persones anuals, la qual cosa té un impacte directe en l’organització\ndel cos, així com també que va lligat al futur Pla director.\nSeguidament, exposa que estan parlant amb el cos de Bombers de les diferents\npossibilitats per solucionar aquesta qüestió, que afecta directament l’organització\ndel tema del personal, per la qual cosa assegura que no podran fer un avenç\nrespecte al Pla director. Tanmateix, considera que les seves negociacions estan\nben orientades i que hi ha bona voluntat d’ambdues parts. Alhora, comenta que en\nles properes setmanes es tancarà l’acord quant al sistema de substitució i que si\ntot va com està previst el primer trimestre de 2014 es podrà presentar el Pla\ndirector. Així mateix, remarca que hi ha la possibilitat que hi hagi la mateixa\nexcepció que s’ha presentat amb la Guàrdia Urbana, per tal que pugui estar en els\nPressupostos Generals de l’Estat que s’estan treballant ara, la qual cosa seria una\nsortida i facilitaria una solució a aquesta problemàtica de limitació de plantilla.\nEl Sr. Ramírez agraeix la resposta i manifesta que entén que la presentació del\nPla director quedarà condicionada al tema de poder substituir la plantilla i de com\nvagin les negociacions a l’Administració General de l’Estat. Tot i això, recorda que\nse’ls va dir que es presentaria abans d’acabar el 2012 i que l’abril de 2013, en\naquesta Comissió, es va dir que es presentaria abans de l’estiu de 2013. Alhora,\nreconeix que s’han explicat els motius pels quals no s’ha pogut presentar però\ndemana que el futur Pla director, com a màxim, estigui enllestit dins el calendari\nque ha exposat el Sr. Forn.\nEs dóna per tractada.\n16. Quins motius han portat a ajornar la posada en funcionament de la Unitat\nd'investigació de la Guàrdia Urbana?\nEl Sr. Ramírez formula la pregunta.\nEl Sr. Forn explica que els comandaments i agents que van ser seleccionats i\nformats per pertànyer a la Unitat d’Investigació de la Guàrdia Urbana estan\nrealitzant les tasques especialitzades que se’ls encomanen dins el marc i de les\nfuncions que ja realitza la Guàrdia Urbana, i, per tant, dins de les competències\nque assumeixen. Així, afirma que aquestes funcions es continuen realitzant en\nalguns districtes com Ciutat Vella, i que s’enquadren en la nova unitat. Alhora,\ncomenta que el que no s’ha posat en marxa encara és l’assumpció generalitzada\nd’investigacions derivades d’un marc de funcions més ampli i apunta que n’estan\nparlant amb el Departament d’Interior per trobar el millor encaix en les funcions\nque fins ara realitzat el cos de Mossos d’Esquadra de forma exclusiva, fruit de\nl’acord a què es va arribar l’any 2005 entre l’alcalde de Barcelona i la Conselleria\nd’Interior. Finalment, explica que el seu propòsit és que l’acord sigui modificat\naviat, per tal d’ampliar funcions i tasques de la Guàrdia Urbana, tot i que assegura\nque necessiten un acord conjunt entre tots dos cossos i que espera que els propers\nmesos es pugui tancar.\nEl Sr. Ramírez agraeix la resposta i demana si realment en les negociacions amb\nel Departament d’Interior hi ha hagut entrebancs perquè la Guàrdia Urbana\nassumeixi les funcions d’unitat d’investigació, ja que, segons comenta, sembla que\nel problema venia d’aquí.\nEl Sr. Forn afirma que les divergències no són tant de criteri, sinó d’arribar fins a\non s’arriba. Segons opina, estan en una discussió de tipus material, per la qual\ncosa és una discussió salvable i que pot conduir a un acord.\nEs dóna per tractada.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal ICV-EUiA:\n17. En relació a les declaracions de l'alcalde Xavier Trias el dia 16 a Catalunya\nRàdio, referides a l'actuació dels Mossos d'Esquadra a Barcelona en els fets del\ncarrer Aurora del passat 5 d'octubre i en les quals afirma \"al conseller (d'interior)\njo ja li ha dit personalment quines coses crec que haurien de millorar\" i que \"ell (el\nconseller) hi està d'acord\", quines millores ha proposat l'alcalde al conseller i\nquines actituds i decisions espera el govern municipal que prengui el departament\nd'Interior de la Generalitat de Catalunya, en un \"temps comprensiu\", com va\nafirmar l'alcalde?\nEl Sr. Mestre recorda que es va fer una sessió extraordinària sobre els fets del\ncarrer Aurora i afirma que quan va acabar la Comissió van saber a través dels\nmitjans la nova interlocutòria de la magistrada que porta el cas, així com també\ncomenta que recentment han conegut la decisió d’imputar un nou agent. Alhora,\nexplica que l’endemà de la Comissió el Sr. Trias va fer unes declaracions a\nCatalunya Ràdio sobre aquests fets i remarca que va dir que ja havia dit al\nconseller d’Interior quines coses s’havien de millorar i que ell hi estava d’acord i\nque esperava que es fessin dins un temps comprensiu. En aquest sentit, demana\nquines són les coses que s’haurien de millorar segons l’alcalde i el govern i quines\ndecisions esperen del conseller, així com també què han d’entendre com a «temps\ncomprensiu».\nEl Sr. Forn afirma que té la sensació de ja haver respost això i que no considera\nque l’alcalde hagi dit res diferent del que va dir a la Comissió extraordinària.\nSegons exposa, l’alcalde parla de seguir avançant en un model de treball conjunt,\nde lleialtat institucional i d’exigència mútua, ja que considera que tothom fa la\nseva funció, per la qual cosa els resultats estan a la vista. Així mateix, assegura\nque tindran temps de tornar-ne parlar en presència d’altres membres i dels cossos\nmateixos en el proper consell de seguretat. Finalment, comenta que les converses\nentre l’alcalde i el conseller s’emmarquen en el tema de la seguretat, el qual\nconsideren prioritari.\nEl Sr. Mestre assegura que és evident que el Sr. Forn no ha volgut respondre el\nque havia demanat i insisteix que a través d’aquestes declaracions no semblava\nque l’alcalde parlés del que va dir que era el compromís del govern municipal\nd’esclarir els fets. Així mateix, assegura que sembla que l’alcalde parla de coses\nconcretes, com ara les coses que s’han de millorar, així com també la referència a\nun temps comprensiu i no pas del compromís d’esclarir els fets. En aquest sentit,\nreitera que es troben davant d’una manca de transparència per part del govern\nsobre uns fets gravíssims i assegura que el govern té l’obligació d’explicar-se.\nAlhora, comenta que es tracta d’una mena de llenguatge xifrat per fer veure que\ndiuen coses i al final no diuen res i insinua que quan l’alcalde va fer aquestes\ndeclaracions es va sortir del guió. Tanmateix, recorda que les declaracions estan\ngravades i es poden veure i sentir.\nFinalment, manifesta que no entenen l’opacitat del govern i considera que han\nd’explicar quines són les millores que volen a la ciutat i quines decisions es\ndemana que prengui el conseller i en quin temps volen que es faci això.\nEs dóna per tractada.\ne) Seguiment Proposicions / Declaracions de Grup\nDel Grup Municipal PSC:\n18. Que s'informi de l'estat d'execució de la proposició aprovada a la Comissió\nde Seguretat i Mobilitat en data 15 de juliol de 2013 amb el contingut següent: La\nComissió de Seguretat i Mobilitat acorda: 1.- Instar al Govern municipal a portar a\nterme els procediments oportuns per tal de formar part de la Red de Ciudades por\nla Accesibilidad. 2.- Instar al Govern municipal a realitzar les actuacions oportunes\nper tal que Barcelona pugui participar en la propera edició del Foro Internacional\nde Diseño Universal y Movilidad. 3.- Instar al Govern municipal a incorporar els\n\n297\n\n\f298\n\nGASETA MUNICIPAL DE BARCELONA\n\nNÚM. 1\n\ncriteris, en l'aplicació de la normativa municipal, de la guia recopilatòria\nd'implementacions a les zones urbanes per millorar la seguretat viària i\nl'accessibilitat de la Fundació ONCE i la Fundación Española para la Seguridad Vial.\nLa Sra. Díaz afirma que la donen per substanciada.\nEl Sr. Freixedes afirma que l’Institut Municipal de Persones amb Discapacitat els\nha enviat la resposta sobre en quin estat del procés d’adhesió a la Red de Ciudades\npor la Accesibilidad es troba l’Ajuntament de Barcelona, proposta sorgida de la\nComissió de dia 17 de juliol de 2013. Segons explica, del 22 de juliol al 16 de\nsetembre es van fer contactes telefònics amb l’Àrea d’Accessibilitat de l’Ajuntament\nde Màlaga per sol·licitar informació de la xarxa, del reglament i del procés\nd’adhesió, a causa de manca d’informació a internet i la impossibilitat de contactar\namb el director tècnic responsable del projecte, el senyor Juan Manuel García\nPiñeiro. A continuació, comenta que el 17 de setembre hi va haver una conversa\namb el senyor Pedro Martín Cots, director de programes europeus de l’Ajuntament\nde Màlaga, que és qui va reclamar la resposta a l’Àrea d’Accessibilitat i el 30 de\nsetembre una altra amb el director tècnic de l'Àrea d'Accessibilitat, el senyor\nManuel García Piñeiro, el qual va proporcionar informació sobre la xarxa. Alhora,\ncomenta que l’1 d'octubre hi va haver la recepció de la documentació escrita. Així,\nassegura que a hores d’ara està ja tot a punt perquè la Comissió de Govern pugui\naprovar l’adhesió en aquesta xarxa, de tal manera que el 21 d'octubre hi va haver\nel lliurament de la redacció de proposta per l'aprovació de la Comissió de Govern\nals Serveis Jurídics de l'IMD, i el 12 de novembre el vistiplau de la proposta i\nl’elaboració de l'expedient per part dels serveis jurídics, que en aquests moments\nestà en tràmits de presentació de la Comissió de Govern.\nFinalment, comenta que estan a punt de donar-se d’alta en aquesta xarxa, tot i\nque han tingut alguns problemes que ja s’han solucionat.\nLa Sra. Díaz agraeix les explicacions del Sr. Freixedes, però remarca que només\nha respost el primer punt i explica que, tal com diu la mateixa «Red», no s’ha\nd’aprovar en una comissió de govern, sinó en el Plenari de la ciutat i comenta que\nel proper és dia 29 de novembre. Així, insta que aquesta declaració institucional\nsigui recollida en el Plenari que, segons afirma, és previ a dia 3 de desembre, que\nés el Dia Internacional de la Discapacitat.\nSeguidament, comenta que en el punt 2 es parla de si s’havien de realitzar\nactuacions oportunes per participar en la propera edició del Foro Internacional del\nDiseño Universal i insisteix que no ha explicat quins tràmits s’han fet, així com\ntampoc del punt 3, que segons afirma és per a instar el governa incorporar els\ncriteris en l'aplicació de la normativa municipal de la guia recopilatòria\nd’implementacions a les zones urbanes per millorar la seguretat viària i\nl'accessibilitat de la Fundación ONCE i la Fundación Espanyola para la Seguridad\nVial. En aquest sentit, exposa que quan han parlat de la seguretat de les dones\nhan fet esment d’aquesta guia i assegura que la part de l’accessibilitat no hi és\npresent i recorda que la proposició és del juliol del 2013. Així mateix, esmenta que\na la Comissió d'Hàbitat Urbà el seu grup va sol·licitar que hi hagués un informe de\nl’IMD per defensar l'accessibilitat de la normativa de vetlladors, i assegura que no\nhi ha cap informe de l’IMD, perquè al·lega que no té competències. Per aquests\nmotius, comenta que no s’aplica la normativa municipal quant a accessibilitat.\nTanmateix, assegura que no poden obviar la norma que s’hauria de marcar a partir\nd'aquest dia que es va aprovar la proposició. Així, insisteix que no estan d’acord\namb la resposta perquè no tracta tots els punts.\nEl Sr. Freixedes informa que traslladaran la petició perquè es pugui fer dia 29,\ntot i que no li garanteix.\nLa Sra. Díaz diu que ha de ser abans del 3 de desembre, que és el dia que es\nfunda aquesta «Red».\nEl Sr. Freixedes comenta que si s’hi entra després de la fundació no passa res i\ninsisteix que ha explicat tot el que s’ha fet. Així mateix, considera que la gent de\nl’IMD ja està en condicions de tirar-ho endavant i assegura que ells els demanaran\nque ho facin, però remarca que és una feina de tot l’Ajuntament i recorda que\nl’IMD està adscrit a l’Àrea de Qualitat de Vida, Igualtat i Esports.\nEs dóna per tractada.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal ICV-EUiA:\n19. Que el Govern municipal informi de les gestions realitzades i l'estat\nd'execució per donar compliment al següent prec, presentat per aquest Grup\nMunicipal i acceptat a la Comissió de Seguretat i Mobilitat del passat 15 de juliol:\nQue el Govern municipal sol·liciti al Departament d'Interior de la Generalitat de\nCatalunya el nombre d'agents de Mossos d'Esquadra que hi ha a cada comissaria\nde la ciutat de Barcelona, quina ha estat la reducció de vehicles en servei entre els\nanys 2010 i el 2013 i quina és la previsió de substitució d'armilles. I que n'informi\na aquesta comissió, el proper mes de setembre.\nEl Sr. Mestre explica que el passat 15 de juliol es va acceptar un prec del seu\ngrup on demanaven que el govern sol·licités al Departament d’Interior de la\nGeneralitat el nombre d’agents de Mossos d’Esquadra que hi ha assignat a cada\nuna de les comissaries, així com també la reducció de vehicles en servei entre els\nanys 2010 i 2013 i la previsió quant a la substitució de les armilles. En aquest\nsentit, assegura que han donat un marge de dos mesos per fer el seguiment\nd’aquest prec. Alhora, comenta que el seu grup al Parlament de Catalunya també\nha demanat la mateixa informació i tampoc no l’ha rebut, per la qual cosa afirma\nque espera avui poder-la rebre.\nEl Sr. Forn afirma que se li ha traspaperat un paper i li han fet còpia del mateix\ndocument, però manifesta la seva sorpresa perquè assegura que li consta en\nregistre que el seu grup ho té, ja que, segons explica, el senyor Jaume Bosch li va\nrespondre el mes d’abril. A continuació, indica les dades referents als vehicles: el\n2010, 297; el 2011, 268; el 2012, 249 i el 2013 també 249. Segons assegura,\naquesta còpia va ser enviada al seu grup. Així mateix, comenta que no té les\ndades del nombre de policies, però afirma que li farà arribar. Quant al tema de la\nsubstitució d’armilles, apunta que està pendent de l’aprovació del pressupost, que\nencara no s’ha efectuat.\nEl Sr. Mestre agraeix la resposta i insisteix a demanar la resposta per escrit\nsobre el nombre d’agents per comissaria. Seguidament, explica que el seu grup\nparlamentari els ha confirmat que no ho havia rebut, però reconeix que pot haverhi algun error i manifesta que ho accepta. Alhora, comenta que sí que hi ha hagut\nuna reducció de vehicles i que, fins i tot, és superior a la que van publicar al seu\nmoment alguns mitjans.\nEs dóna per tractada.\nVI) Mocions\nNo havent-hi altres assumptes per tractar, la Presidència aixeca la sessió a les\n14,20 h.\n\n299\n\n\f300\n\nGASETA MUNICIPAL DE BARCELONA\n\nNÚM. 1\n\nComissió d’Hàbitat Urbà i Medi Ambient\nActa de la sessió del dia 21 de novembre de 2013, aprovada el dia 12 de\ndesembre de 2013\nA la sala President Lluís Companys de la casa de la ciutat, el 21 de novembre de\n2013, s’hi reuneix la Comissió d’Hàbitat Urbà i Medi Ambient, sota la presidència\nde l’Ima. Sra. Montserrat Sánchez Yuste. Hi assisteixen les Imes. Sres. i els Ims.\nSrs.: Antoni Vives i Tomàs, Mercè Homs i Molist, Irma Rognoni i Viader, Joan\nPuigdollers i Fargas, Assumpta Escarp Gibert, Carmen Andrés Añón, Eduardo\nBolaños Rodríguez, Alberto Villagrasa Gil, Oscar Ramírez Lara, Elsa Blasco Riera,\nJanet Sanz Cid i Jordi Portabella Calvete, assistits per l’assessor jurídic, Sr. Joan\nCaparrós i Hernández, que actua per delegació del secretari general i certifica.\nTambé hi són presents els Srs.: Albert Civit i Fons, gerent adjunt d’Urbanisme;\nAntoni Sorolla i Edo, gerent adjunt d’Habitatge; Albert Vilalta Cambra, gerent\nd’Hàbitat Urbà, i Roman Llagostera Pujol, gerent adjunt de Medi Ambient i Serveis\nUrbans.\nExcusen la seva absència els Ims. Srs.: Jordi Martí i Galbis i Joan Trullén\nThomàs.\nS’obre la sessió a les 16.37 h.\nLa presidenta es presenta com a nova presidenta que s’estrena en aquesta\nsessió. Informa que en aquesta sessió es farà una prova pilot com una eina de\ntreball de gravació de les sessions en forma d’acta, consultable a la intranet, però\nque també conviurà amb l’acta per escrit que s’ha fet fins llavors.\nLa Sra. Escarp dóna la benvinguda a la nova presidenta. Declara que tindrà la\ncol·laboració dels grups municipals, almenys del seu, i li agraeix l’advertència\nsobre la gravació.\nI) Aprovació de l’acta de la sessió anterior\nS’aprova.\nII) Part Informativa\na) Despatx d’ofici\nEn compliment de l’article 63.1 del Reglament Orgànic Municipal, es comuniquen\nles resolucions següents:\n1. Districte de Sarrià-Sant Gervasi\nDel gerent municipal, de 7 d’octubre de 2013, que aprova el Plec de clàusules i\ninicia l’expedient per a la contractació de les obres d’arranjament de la coberta del\ncentre cívic l’Elèctric, per als exercicis 2013-2014, i per un import de 193.176,43\neuros.\n2. Districte de Sarrià-Sant Gervasi\nDel gerent municipal, de 24 d’octubre de 2013, que aprova els plecs de\nclàusules i inicia l’expedient per a la contractació de les obres d’arranjament de les\nvoreres del carrer Biga, entre els carrers de Muntaner i de Mandri, per als exercicis\n2013-2014, i per un import de 154.485,16 euros.\n3. Districte de Gràcia\nDel gerent municipal, de 24 d’octubre de 2013, que aprova els plecs de\nclàusules i inicia l’expedient per a la contractació de les obres de millora de les\ncondicions de l’enjardinament de la plaça de les dones del 36, per als exercicis\n2013-2014, i per un import de 239.771,94 euros.\n4. Del gerent municipal, de 29 d’octubre de 2013, que aprova els plecs de\nclàusules i inicia l’expedient per a la contractació de la 1a. fase de les obres del\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncarrer Benet Mateo entre el carrer Manuel de Falla i el carrer Francesc Carbonell,\nper als exercicis 2013-2014, i per un import de 131.263,91 euros.\n5. Del gerent municipal, de 6 de novembre de 2013, que aprova el plec de\nclàusules i autoritza la despesa del contracte relatiu a la redacció del pla de gestió\ndel Park Güell, per als exercicis 2013-2014, i per un import de 60.323,34 euros.\n6. Del gerent municipal, de 6 de novembre de 2013, que aprova el plec de\nclàusules i autoritza la despesa del contracte relatiu al servei de coordinació, en\nmatèria de seguretat i salut, dels treballs de neteja i conservació de les fonts\npúbliques i ornamentals, per als exercicis 2014-2015, i per un import de\n170.975,00 euros.\nAcords de la Comissió de Govern de 9 d’octubre de 2013:\n7. Aprovar el projecte complementari del projecte d’urbanització de la fase 1A\ndel Pla Especial d’Infraestructures del barri Marina de la Zona Franca aprovat\ndefinitivament el 6 de juny de 2012 per la Comissió de Govern de l’Ajuntament de\nBarcelona referent a la xarxa de climatització centralitzada soterrada de l’àmbit,\nd’acord amb el sentit i determinacions tècniques de l’informe de la Direcció de\nServeis de Projectes i Obres de Bagursa de 3 d’octubre de 2013 que es dóna per\nreproduït i s’uneix a l’expedient, amb un pressupost per a coneixement de\nl’Administració de 296.631,50 Euros, amb el 21% d’IVA exclòs, que suposa un\nincrement del 4,6% respecte el projecte d’urbanització esmentat; publicar aquest\nacord en el Butlletí Oficial de la Província, el Diari Oficial de la Generalitat de\nCatalunya i a la Gaseta Municipal; notificar-lo als interessats i donar-ne compte a\nla Comissió d’Hàbitat Urbà i Medi Ambient.\n8. Aprovar inicialment, de conformitat amb l’article 68.1,a) de la Carta Municipal\nde Barcelona, el Pla especial urbanístic per a la regulació de l’equipament situat al\ncarrer de Calàbria, núms. 66-78, d’iniciativa municipal (BIMSA); exposar-lo al\npúblic pel termini d’un mes; sotmetre’l al Consell Municipal per a la seva aprovació\ndefinitiva; i donar-ne compte a la Comissió d’Hàbitat Urbà i Medi Ambient.\nAcords de la Comissió de Govern de 16 d’octubre de 2013:\n9. Aprovar inicialment, de conformitat amb l’article 68.1,a) de la Carta Municipal\nde Barcelona, el Pla especial integral per a la regulació de l’equipament de barri\n“Lleialtat Santsenca”, situat al carrer d’Olzinelles, núm. 31, d’iniciativa municipal;\nexposar-lo al públic pel termini d’un mes; sotmetre’l al Consell Municipal per a la\nseva aprovació definitiva; i donar-ne compte a la Comissió d’Hàbitat Urbà i Medi\nAmbient.\n10. Aprovar inicialment, de conformitat amb l’article 68.1,a) de la Carta\nMunicipal de Barcelona, la Modificació del Pla especial urbanístic per a l’ordenació i\nconcreció de les condicions d’ús i d’edificació de l’equipament docent de l’avinguda\nde la República Argentina, núms. 85-89 per a la redefinició volumètrica de\nl’equipament docent (Escola Súnion), promoguda per Cercle, S.A.; exposar-la al\npúblic pel termini d’un mes; sotmetre-la al Consell Municipal per a la seva\naprovació definitiva; i donar-ne compte a la Comissió d’Hàbitat Urbà i Medi\nAmbient.\n11. Aprovar inicialment, de conformitat amb l’article 68.1,a) de la Carta\nMunicipal de Barcelona, el Pla especial urbanístic per a la concreció de la titularitat,\ntipus i ordenació de l’equipament privat “Escola Aloma”, situat al carrer de Torrent\nde Can Piquer, núm. 2, promogut per Vilarre, SL; exposar-lo al públic pel termini\nd’un mes; sotmetre’l al Consell Municipal per a la seva aprovació definitiva; i\ndonar-ne compte a la Comissió d’Hàbitat Urbà i Medi Ambient.\n\n301\n\n\f302\n\nGASETA MUNICIPAL DE BARCELONA\n\nNÚM. 1\n\n12. Aprovar inicialment, de conformitat amb l’article 68.1,a) de la Carta\nMunicipal de Barcelona, la Modificació del Pla de millora urbana del Subsector 6 del\nPMU Perú-Pere IV, a l’illa delimitada pels carrers del Marroc, de Josep Pla, Cristóbal\nde Moura i de Puigcerdà, inclosa en la MPGM per a la renovació de les àrees\nindustrials del Poblenou, promoguda per Fincas Riana, SL; exposar-la al públic pel\ntermini d’un mes; sotmetre-la al Consell Municipal per a la seva aprovació\ndefinitiva; i donar-ne compte a la Comissió d’Hàbitat Urbà i Medi Ambient.\n13. Aprovar inicialment, de conformitat amb l’article 68.1,a) de la Carta\nMunicipal de Barcelona, el Pla especial integral d’ordenació volumètrica de l’edifici\nsituat al carrer dels Boters, núm. 2, i del Pi, núm. 16, promogut per Casacuberta\nVillamill, SL; exposar-lo al públic pel termini d’un mes; sotmetre’l al Consell\nMunicipal per a la seva aprovació definitiva; i donar-ne compte a la Comissió\nd’Hàbitat Urbà i Medi Ambient.\n14. Excloure les ofertes presentades per les empreses Coynsa 2000, SL; Teyco,\nSL; Imesapi, SA i Romero Gamero, SAU, per incompliment de la clàusula 6 del Plec\nde Clàusules Administratives particulars, pel que fa a solvència tècnica i, en\nconseqüència, la seva exclusió de la licitació per incompliment de l’art. 62 i ss. del\nTRLCSP; adjudicar el contracte núm. 13002694, que té per objecte el “Projecte de\nrehabilitació de tres estructures a Barcelona (Pg. Colom, Gran Via/Química i Pg.\nRius i Taulet\", per un import de 885.258,59 euros, IVA inclòs, de conformitat amb\nla proposta de valoració i classificació continguda en l’expedient a l’empresa\nFreyssinet, SA, amb NIF A-48037592, i d’acord amb la seva proposició en ser\nconsiderada l’oferta més avantatjosa, sotmès a la condició suspensiva d’existència\nde crèdit adequat i suficient en el/s pressupost/os posterior/s a l’actual; disposar a\nfavor de l’adjudicatari l’esmentada quantitat amb càrrec a la/es partida/es i al/s\npressupost/os que s’indiquen en el document comptable, amb el següent\ndesglossament: import adjudicació 731.618,67 euros; tipus impositiu del 21%\nd’IVA, i import de l’IVA de 153.639,92 euros; notificar la present resolució als\nlicitadors i publicar-la al Perfil del contractant; requerir l’adjudicatari per tal que,\nen el termini màxim de 15 dies hàbils següents a la recepció de la notificació de\nl’adjudicació, comparegui per formalitzar el contracte a les dependències del\nDepartament d’Administració d’Hàbitat Urbà; donar compte d’aquesta resolució a\nla Comissió d’Hàbitat i Medi Ambient.\n15. Excloure les ofertes presentades per les empreses Coynsa 2000, Teyco, SL i\nRomero Gamero, SAU per incompliment de la clàusula 6 del Plec de Clàusules\nAdministratives particulars, pel que fa a la solvència tècnica i, en conseqüència, la\nseva exclusió de la licitació per incompliment de l’art. 62 i ss. del TRLCSP;\nadjudicar el contracte núm. 13002389, que té per objecte el \"Projecte de\nrehabilitació de sis ponts a la Gran Via en el tram comprès entre la plaça de les\nGlòries i el riu Besós\", per un import de 710.970,49 euros, IVA inclòs, de\nconformitat amb la proposta de valoració i classificació continguda en l’expedient a\nl’empresa Freyssinet, SA, amb NIF A-48037592, i d’acord amb la seva proposició\nen ser considerada l’oferta més avantatjosa, sotmès a la condició suspensiva\nd’existència de crèdit adequat i suficient en el/s pressupost/os posterior/s a\nl’actual; disposar a favor de l’adjudicatari l’esmentada quantitat amb càrrec a la/es\npartida/es i al/s pressupost/os que s’indiquen en el document comptable amb el\nsegüent desglossament: import adjudicació 587.578,92 euros; tipus impositiu del\n21 % d’IVA, i import de l’IVA de 123.391,57 euros; notificar la present resolució\nals licitadors i publicar-la en el Perfil del contractant; requerir l’adjudicatari per tal\nque, en el termini màxim de 15 dies hàbils següents a la recepció de la notificació\nde l’adjudicació, comparegui per formalitzar el contracte a les dependències del\nDepartament d’Administració d’Hàbitat Urbà; donar compte d’aquesta resolució a\nla Comissió d’Hàbitat Urbà i Medi Ambient.\n16. Aprovar definitivament el servei d’identificació digital al mòbil de\nl’Ajuntament de Barcelona (idBCN), i les seves condicions d’ús (annex 1) incloses\nles relatives a tercers, entitats públiques o privades, que considerin aquesta eina\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nidònia per oferir als ciutadans serveis i actuacions que poden ser del seu interès;\naprovar definitivament el sistema d’identitat digital al mòbil de l’Ajuntament de\nBarcelona, i el seu funcionament i aplicació (annex 2), que ha de servir per\nidentificar electrònicament les persones físiques mitjançant una aplicació en els\nseus telèfons mòbils, amb la finalitat de facilitar la relació dels ciutadans i\nciutadanes amb els serveis municipals i fomentar l’ús de les noves tecnologies,\namb les incorporacions efectuades al sistema, d’acord amb l’informe de Seguretat\nde l’IMI de 7 d’octubre de 2013; aprovar definitivament la creació del Registre\nd’Identitats Digitals Mòbils de l’Ajuntament de Barcelona (RIDM), en el qual es\nrecolliran les dades de les persones que sol·licitin fer ús d’aquest sistema per a ser\nidentificades i poder accedir a aquells serveis que tinguin habilitat l’accés\nidentificant-se amb idBCN; publicar el present acord al Butlletí Oficial de la\nprovíncia de Barcelona, a la Gaseta Municipal i a la seu electrònica municipal;\nDONAR compte del present acord a la Comissió d’Hàbitat Urbà i Medi Ambient.\nAcord de la Comissió de Govern de 30 d’octubre de 2013:\n17. Aprovar el conveni a subscriure amb Sociedad General de Aguas de\nBarcelona, S.A., per a la instal·lació d’un sistema híbrid minieòlic i fotovoltaic a una\nfinca de la seva propietat, amb l’objecte de proveir de fluid elèctric un sistema\nd’abalisament al tram que va des del Casal de Barri de la Mercè de Pedralbes fins a\nla cruïlla amb el camí de Finestrelles i el camí de connexió amb la Carretera de les\nAigües; facultar el gerent adjunt d’Infraestructures i Coordinació Urbana per a la\nseva formalització i per a l’aprovació i formalització de la seva pròrroga, si escau;\ndonar-ne compte a la Comissió d’Hàbitat Urbà i Medi Ambient, de conformitat amb\nl’article 22.19 del Reglament Orgànic Municipal.\nAcord de la Comissió de Govern de 6 de novembre de 2013:\n18. Estimar en part els recursos de reposició interposats per la Sra. Margarita\nBou Catalán i pel Sr. Jordi Palet Esquerda contra l’acord d’aprovació definitiva del\nProjecte de reparcel·lació, en la modalitat de compensació bàsica, del PMU del\nSubsector 4 del PMU Llull Pujades Ponent –Districte d’activitats 22@-, pels motius\nque justificadament i raonada figura en l’informe del Departament de Projectes de\nGestió Urbanística de 4 de novembre de 2013 que consta en l’expedient, en els\nseus propis termes, i que es dóna per reproduït. Aprovar el Text refós del Projecte\nde reparcel·lació, formulat per la Junta de Compensació del PMU del Subsector 4\ndel PMU Llull Pujades Ponent – Districte d’activitats 22@-, que incorpora les\nmodificacions resultants de l’estimació parcial dels recursos de reposició, l’esmena\nd’errades materials i l’adaptació de les finques als assentaments registrals vigents.\nNotificar-ho individualment a tots els propietaris i d’altres interessats afectats.\nDonar-ne compte a la Comissió d’Hàbitat Urbà i Medi Ambient.\nb) Mesures de govern\nc) Informes\nd) Compareixences Govern municipal\nDel Grup Municipal ICV-EUiA:\n1. Que comparegui davant la Comissió d’Hàbitat Urbà i Medi Ambient, el\nresponsable del govern municipal per tal de donar compte dels processos de\nreallotjament de Trinitat Nova i del desenvolupament dels compromisos adoptats\nper la proposició M1115/7344 per aquesta Comissió. Sol·licitem que aquesta\nresposta també sigui lliurada per escrit a la mateixa Comissió.\nLa Sra. Sanz se suma a la benvinguda a la nova presidència i li desitja tots els\nencerts. Així mateix, també li ofereix la col·laboració del seu grup perquè tot es\ndesenvolupi el millor possible.\n\n303\n\n\f304\n\nGASETA MUNICIPAL DE BARCELONA\n\nNÚM. 1\n\nRecorda que l’abril de 2013 Iniciativa va presentar una proposició –que va\ncomptar amb el suport de tots els grups polítics– en què demanava a l’Ajuntament\nl’impuls i la construcció immediata dels habitatges de Trinitat Nova per als\nreallotjaments pendents del conveni del 1999 entre l’associació de veïns, l’Incasòl i\nl’Ajuntament. Afegeix que es demanava instar la Generalitat a complir aquest\nconveni i que, si la Generalitat no executava la inversió, l’Ajuntament fos\nresponsable de buscar solucions per garantir aquest reallotjament.\nComenta que, en la Comissió del mes anterior, el seu grup va fer un seguiment\nen què demanava al Sr. Vives tenir coneixement de les actuacions que s’havien dut\na terme per donar compliment als compromisos adoptats en la Comissió. Recorda\nque la resposta va ser que s’havia traslladat la proposició a la Generalitat, però\nque no hi havia més informació. Afirma que amb la proposta de pressupostos de la\nGeneralitat ha pogut veure les partides assignades i que hi ha una assignació de 3\nmilions d’euros per completar totes les fases que falten del bloc D, uns 103\nhabitatges. Però constata que el bloc D no costa 3 milions, sinó 11,6 i que, per\ntant, falta el 65% de la inversió per completar el bloc. Afegeix que, a banda d’això,\ncontinuen faltant els 30 habitatges que s’havien de complementar amb un segon\nbloc per completar aquests reallotjaments.\nDemana, doncs, tenir coneixement de les actuacions per fer possible aquest\nreallotjament de manera immediata i urgent, tal com s’expressava en la proposició\ndel seu grup.\nEl Sr. Vives també dóna la benvinguda a la presidenta i diu que tractaran\nd’ajudar-la, tot estant a la seva alçada i a l’alçada de la seva bonhomia.\nConfirma que els antecedents són els que ha explicat la regidora Sanz, és a dir,\nque les obligacions de cada una de les parts en el conveni eren que l’Incasòl es\ncomprometia a construir els habitatges de nova construcció, d’acord amb les\ndisponibilitats pressupostàries del moment, i l’Ajuntament es comprometia a\ntransmetre-li el sòl necessari, enderrocar els blocs a substituir i dur a terme i\nassumir al seu càrrec les obres d’urbanització.\nComenta que, en compliment del conveni, l’Ajuntament ha expropiat i\nenderrocat gran part del parc d’habitatges afectats per la remodelació, com ara:\ncarrer Tamariu, 4, 6, 8, 10, 12, 14, 16 i 18; els carrers Aiguablava, Llosa,\nPalamós, SaTuna, S’Agaró, etc. Així mateix, destaca que a finals de novembre\ns’enderrocarà l’edifici del carrer S’Agaró, 41, 43, 45, 47, i al llarg del primer\ntrimestre del 2014, l’edifici del carrer S’Agaró, 33, 35, 37 i 39. Diu que no cal que\nen prenguin nota perquè els passarà la llista per escrit.\nIndica que l’Incasòl ha construït 579 habitatges de promoció pública destinats a\nsubstituir els preexistents, i detalla que al carrer Chafarinas, n’hi ha 60; a l’àmbit\nd’Aiguablava,189; a l’edifici B, 108; a l’edifici C, 102; a l’edifici G1, 45, i al del Turó\nde la Peira, 66. Conclou que 66 famílies van optar als habitatges de promoció\npública ubicats al barri del Turó de la Peira.\nExplica que l’Ajuntament ha urbanitzat els vials i zones verdes disponibles de\ndiversos àmbits, com ara Aiguablava, Palamós, primera i segona fase, l’anella\nperimetral, etc. Assenyala que en els terrenys alliberats l’Incasòl ha licitat les obres\nde construcció de l’edifici D, on es construiran 103 habitatges, i que s’han\nadjudicat a l’empresa Rubau les escales A i B, amb un total de 38 habitatges, que\nja estan en construcció. Comenta que la resta d’escales de l’edifici D es faran en\nfunció de les disponibilitats pressupostàries, i diu que segons el que ha verbalitzat\nl’Incasòl i el que l’Ajuntament ha pogut comprovar de les inversions dels\npressupostos del 2014 aquestes unitats es podran executar. Indica que amb la\nconstrucció d’aquest edifici es complementarà la remodelació del barri de Trinitat\nNova.\nReconeix que el projecte ha anat molt més a poc a poc del previst, però, tot i\naixò, creu que es complirà el conveni.\nLa Sra. Sanz diu que el repàs que ha fet el Sr. Vives és del que ja estava fet dels\ngoverns anteriors de la Generalitat, però que a partir del retorn de Convergència al\nGovern de la Generalitat s’han aturat aquests processos de reallotjament. Recorda\nque en el marc de la proposició que el seu grup va presentar a l’abril,\nl’Ajuntament, com a institució pública, ha d’estar al servei de la ciutadania i com a\nsotasignant d’aquest acord del 1999 encara més, perquè és part implicada en el fet\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nde donar resposta a la situació d’aquestes persones. Recalca que el que demana és\nque es faci alguna cosa i que s’informi els grups municipals.\nEspecifica que no demana que l’Ajuntament ho faci tot sol i diu que el seu grup\nha estat exigent amb el Govern de la Generalitat tant quan estava al Govern com\ndes de l’oposició. Recalca que, si la Generalitat no compleix, vol saber què farà\nl’Ajuntament, atès que la Generalitat ho incompleix reiteradament i que en els\npressupostos d’enguany no hi ha una proposta per complir amb aquestes\nexigències. Es queixa que el Govern de la Generalitat no escolta la ciutat i que\nmoltes de les prioritats de Barcelona no són prioritàries per a la Generalitat.\nConclou que davant d’això, tal com va dir a l’abril, vol saber els compromisos del\ngovern municipal, més que amb Iniciativa o els partits de l’oposició, amb els veïns\nde Trinitat Nova, que es troben en unes condicions molt dures i, malgrat tot,\nreclamen diàleg i treballar amb l’Administració per aconseguir una solució\nsatisfactòria.\nRecalca que és una situació urgent i demana quin és el criteri de l’Ajuntament a\nl’hora de respondre a aquestes situacions d’urgència, ja que en algunes qüestions\nha assumit el cost d’inversions que la Generalitat no està desenvolupant, però en\naltres no. Pregunta al Sr. Vives si ha demanat al Grup de Convergència i Unió en el\nParlament que introdueixi esmenes als pressupostos perquè no siguin 3 milions,\nsinó que en siguin més. Comenta que Iniciativa sí que ho ha fet en l’àmbit del\nParlament.\nRecorda al Sr. Vives que va adquirir un compromís amb els veïns –amb l’acord\nde tothom– de buscar una sortida per fer-ho possible i fer realitat un somni, i li\npregunta què espera per fer-ho possible.\nLa Sra. Andrés comenta que el Sr. Vives ha fet el repàs de la progressió en la\nconstrucció d’habitatges de Trinitat Nova, amb la corresponent expropiació dels\nhabitatges antics –579 habitatges entre 2006 i 2010. Destaca, però, que els anys\n2011, 2012 i 2013 s’ha aturat la construcció i per això actualment hi ha aquesta\nurgència en el reallotjament de les famílies.\nRecorda que el 18 de març l’Associació de Veïns de Trinitat Nova va adreçar una\ncarta a l’alcalde de Barcelona en què destacava que l’Incasòl havia comunicat que\nnomés construiria 13 habitatges dels 133 pendents per reallotjar les famílies.\nExplica que a partir d’aquí tots els grups de l’oposició, tant a l’Ajuntament com al\nParlament, van presentar iniciatives per accelerar el procés, però que el resultat és\nque en el projecte dels pressupostos de la Generalitat hi ha unes partides previstes\ntotalment insuficients per acabar aquests habitatges. Comenta que el Grup\nSocialista, igual que Iniciativa, ha fet esmenes en aquest pressupost perquè es\npugui finalitzar la construcció dels habitatges, ja que és urgent reallotjar aquestes\nfamílies. Diu que no és admissible que a la Barcelona de l’smartcity hi hagi famílies\nvivint en aquestes condicions.\nDestaca també el tema de la seguretat i la prevenció en aquests habitatges, en\nquè, havent-hi anat el primer tinent d’alcalde, no s’ha mogut res i tot continua\nigual. Insisteix que és inadmissible que a la Barcelona de l’smartcity hi hagi gent\nvivint en aquelles condicions. Demanda, doncs, una actuació efectiva i urgent de\nl’Ajuntament per resoldre aquest tema.\nEl Sr. Bolaños també dóna la benvinguda a la presidenta de la comissió. En\nprimer lloc, comenta que en la proposició del seu grup ja esmenten aquest\nassumpte perquè consideren que aquestes actuacions a Trinitat Nova són\nurgentíssimes. Li diu al Sr. Vives, que ha estat regidor adscrit de Nou Barris, que\nsegur que n’és conscient i que ningú pot dubtar que el govern municipal coneix la\nsituació i la urgència del tema.\nEn segon lloc, tot i que reconeix que és una bona notícia perquè l’any anterior\nno hi havia dotació, tal com han dit les regidores d’Iniciativa i del PSC, troba que 3\nmilions són insuficients per començar a construir. Remarca que cal posar els\nmitjans perquè les actuacions a Trinitat Nova acabin al més aviat possible.\nInsisteix que no és només qüestió de fer-les, sinó de fer-les com més aviat millor.\nMalgrat que no vol fer demagògia, està d’acord amb el que ha dit la Sra. Andrés,\nque si es diu als inversors que Barcelona és una ciutat intel·ligent i que es fan\ncoses molt ben fetes que poden millorar la qualitat de vida dels ciutadans, no es\n\n305\n\n\f306\n\nGASETA MUNICIPAL DE BARCELONA\n\nNÚM. 1\n\npoden veure escenes com les de Trinitat Nova per la dignitat de les persones que\nhi viuen.\nDiu que s’hauria de fer amb els pressupostos de la Generalitat, però que si no és\naixí i no s’arriba a un acord perquè en comptes de 3 milions en siguin 7,\nl’Ajuntament haurà de fer alguna cosa més. Considera que una de les tres o quatre\nprioritats de la ciutat és Trinitat Nova. Per tant, entén la urgència i demana que\ns’hi posin solucions per tal que el reallotjament es faci al més aviat possible.\nEl Sr. Portabella diu que es diferenciarà poc del que han comentat les altres\nformacions polítiques, atès que hi ha unanimitat. Comenta que segurament tots els\nregidors de la Comissió han anat alguna vegada a Trinitat Nova i han pogut veure\nla situació de deteriorament tan gran que hi ha. Considera, doncs, també que és\nuna prioritat i que és urgent intervenir-hi. Afegeix que, a més del deteriorament\nfísic dels habitatges, és una zona amb un nivell de conflictivitat social i\nd’inseguretat alt, situació que es pot enquistar i ser difícil de resoldre després.\nCreu que cal prémer l’accelerador i fer un catalitzador dels edificis en\nconstrucció, tot i que un cop acabats tampoc donaran solució al problema actual,\nja que hi haurà 103 habitatges, però hi ha 130 famílies pendents de reallotjar.\nMalgrat que és conscient de la dificultat a l’hora d’identificar les garanties de qui hi\nté dret i qui no, creu que la situació és realment tan impressionant i d’uns nivells\ntan impropis d’una ciutat com Barcelona en el segle XXI que ha de ser prioritari.\nTot i que entén els arguments de caràcter pressupostari, indica que la ciutat ha\ntingut capacitat d’intervenir en el que considerava imprescindible, encara que la\nGeneralitat no pogués complir la part que li corresponia, tal com s’ha fet amb les\nbeques menjador. Creu que, més enllà de la demagògia i de deixar en minoria el\ngovern, és un element d’impressió i que cal intervenir perquè no hi hagi situacions\ncom aquesta a la ciutat.\nExplica que la ciutat, unes dècades abans, va decidir, amb un gran esforç,\nacabar amb els barris que estaven en una situació de màxima precarietat a la\nplatja, i creu que ara li toca a la muntanya. Comenta que hi ha projectes com el\ndels Tres Turons que intenten dignificar la ciutat per la part de muntanya, però que\nno pot passar ni un dia més sense que situacions com aquesta tinguin la màxima\natenció de tots els grups municipals.\nEl Sr. Vives agraeix els comentaris dels grups de l’oposició. Ratifica que no\nnomés ha fet de regidor adscrit a Nou Barris, sinó que és militant de Convergència\nper Nou Barris i coneix perfectament aquesta situació. Comenta que no és una\nsituació de fa quatre dies, sinó que s’arrossega de molt abans, cosa que fa que\nencara sigui més urgent la intervenció, tal com diu la Sra. Sanz.\nReconeix que l’Ajuntament mira de substituir la Generalitat allà on és possible\nquan la Generalitat ha demostrat que no hi pot fer res, com en el cas de les\nbeques menjador o d’algunes escoles. Pensa, però, que aquest cas és diferent, ja\nque el fet que hi hagi partides pressupostàries obertes i que l’Incasòl hagi\ndemostrat que té interès a tirar endavant aquesta promoció dóna seguretat a\nl’Ajuntament que això es farà amb la màxima celeritat. Comenta que la Generalitat\nels diu que la inversió es farà durant el 2014 i que acabarà el 2015. Afegeix que\ncreu en la paraula de la Generalitat perquè, en altres relacions amb l’Incasòl en\nsituacions també urgents en altres punts de la ciutat, aquest està honorant la seva\nparaula. Pensa, doncs, que aquesta promoció s’acabarà dins el termini establert i\nen la forma escaient.\nPel que fa a la proposició del Partit Popular, comenta que després d’una\ntransacció el govern hi donarà suport, i explica que en aquesta es compromet a no\naturar cap d’aquestes inversions clau perquè aquestes situacions de manca de\ndignitat no perdurin.\nReconeix que en aquest moment processal i tractant-se de la Generalitat i de la\nseva situació, això té la credibilitat que té, però insisteix que l’Ajuntament se la\ncreu perquè té exemples concurrents on es demostra que han complert. Creu,\ndoncs, que aquest bloc D s’acabarà dins el termini establert i en la forma escaient\nper tal que la gent visqui amb dignitat. I es compromet a prendre les mesures\nnecessàries si això no és possible.\nLa Sra. Sanz manifesta la seva preocupació pel fet que la Generalitat està\nestudiant la possible privatització de l’Incasòl i per com tot això pot afectar els\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nconvenis, compromisos i obligacions que hi ha amb la ciutat de Barcelona. Tot i\nque reconeix que només és un estudi, creu que cal no perdre-ho de vista.\nManifesta que tots els grups comparteixen la idea que volen que això surti i que\nsempre arriben al mateix punt: que tothom està d’acord que es vol tirar endavant.\nFa referència al fet que el Sr. Vives, com a representant de l’Ajuntament i com a\ntinent d’alcalde, trepitja moltes ciutats europees i li proposa que recordi el barri de\nTrinitat Nova, perquè en el seu moment el trepitjava habitualment i amb molta\nintensitat. Demana que, més enllà de la Comissió, expliqui directament a les 133\nfamílies afectades què està fent i què farà.\nEl Sr. Vives diu que està d’acord amb la Sra. Sanz, però que no li explica tot el\nque fa, encara que moltes de les coses que fa ja les sap. Li assegura que el govern\nhi és, i diu que allà hi ha un equip del districte al damunt, que és qui més interès\nté perquè això tiri endavant. Comenta que és raonablement optimista sobre el fet\nque els compromisos seran honorats, i que si no ho són, l’Ajuntament ja farà el\nque ha de fer, tal com es veurà en la proposició que ha presentat el Partit Popular.\nEs dóna per tractada.\nIII) Propostes a dictaminar\na) Ratificacions\nb) Propostes d’acord\n2. Aprovar l’Addenda al Conveni per a la construcció, la explotació i el\nfinançament de l’Estació d’Autobusos Interurbans de La Sagrera, de 15 d’abril de\n2010, entre l’Ajuntament de Barcelona, la Generalitat de Catalunya i “Barcelona\nSagrera Alta Velocitat, SA”, i facultar indistintament a l’Alcalde i al Tercer Tinent\nd’Alcalde per a la seva signatura.\nEl Sr. Civit explica que és una addenda que completa el conveni signat el 2010,\nque alhora es referia als acords entre l’Estat, la Generalitat i l’Ajuntament del\n2002. Comenta que no té més objecte que reconèixer que aquesta és una càrrega\nurbanística dels sectors de la Sagrera i que això permet que el constructor\ns’estalviï l’IVA, que ha pujat.\nDiu que l’altre objectiu de l’addenda és reconèixer les cessions que la Generalitat\nfa al triangle ferroviari com a conseqüència dels acords subscrits el 2002, i que,\nper tant, és una addenda purament instrumental, que permet una millor gestió\ndels acords subscrits en el seu moment.\nLa Sra. Escarp diu que el seu grup es reserva el vot, atès que han quedat per\nampliar la informació i treballar més bé el tema abans del Consell Plenari.\nEs dictamina amb el posicionament favorable de CiU i amb la reserva de vot del\nPSC, PP, ICV-EUiA i UpB.\nDistricte de Sants-Montjuïc\n3. Aprovar provisionalment, de conformitat amb l’article 66.3 de la Carta\nMunicipal de Barcelona, la Modificació del Pla General Metropolità en l’àmbit de la\nmuntanya de Montjuïc, d’iniciativa municipal, amb les modificacions respecte al\ndocument, aprovat inicialment per segona vegada, a què fa referència l’informe de\nla Direcció de Planejament; resoldre les al·legacions presentades en el tràmit\nd’informació pública de l’aprovació inicial, de conformitat amb l’informe emès per\nl’esmentada Direcció, de valoració de les al·legacions; informes, tots dos, que\nconsten a l’expedient i, a efectes de motivació, s’incorporen al present acord; i\ntrametre l’expedient a la Subcomissió d’Urbanisme de Barcelona per a la seva\naprovació definitiva.\nLa Sra. Escarp expressa el vot favorable del seu grup a aquesta modificació del\nPla general metropolità en l’àmbit de la muntanya de Montjuïc, encara que no\ns’han acceptat totes les al·legacions del seu grup, ja que considera que és un\nplantejament molt important per a la ciutat. Creu que val la pena cercar el consens\n\n307\n\n\f308\n\nGASETA MUNICIPAL DE BARCELONA\n\nNÚM. 1\n\nal voltant d’aquest tema del qual el seu grup se sent bastant responsable, ja que\nbona part del contingut és del mandat anterior. Explica que en les al·legacions el\nGrup Socialista plantejava que hauria preferit que s’hagués tractat la muntanya en\nsi mateixa, els usos propis del parc, la relació amb els equipaments, és a dir, que\ns’hagués tractat a part la reflexió sobre els teixits urbans que envolten la\nmuntanya.\nDiu que el seu grup, tot i que en les al·legacions havia demanat que no\ns’introduís, és sensible a la incorporació de la Satalia per equilibrar zones verdes\nen el marc de la modificació del PGM. Tanmateix, tal com ha parlat amb el govern,\ncreu que és important que es faci un estudi dels barris de la banda oest, des de\nFont de la Guatlla fins a la Vinya, el Polvorí, etc., i que cal treballar per millorar la\nrelació entre aquests barris i la muntanya. Vol, doncs, que es porti endavant\naquest compromís del govern.\nFinalment, demana al govern que, un cop presa i assumida la determinació de\ndesafectar la Satalia, no es prorrogui fins al proper mandat, sinó que es tiri\nendavant el Pla de millora urbana.\nEl Sr. Villagrasa expressa l’abstenció del seu grup perquè sempre ha parlat de\ndefinir un pla d’usos de la muntanya de Montjuïc i al final es parla d’una\nmodificació del PGM que no acaba definint els usos reals que afecten els veïns i els\nbarris limítrofs. Creu que cal donar una certesa als veïns de les actuacions que s’hi\npoden dur a terme, en què s’inclouria la coordinació amb els usos que es pogués\ndonar a l’anella olímpica o al mateix castell de Montjuïc, que, tal com ha defensat\nsempre el Partit Popular, tingués uns usos familiars, esportius i culturals. Pel que\nfa al pla d’usos, també comenta que seria efectiu un pla de seguretat. Indica que\nel govern diu que aquest pla de seguretat i prevenció s’ha de fer, però que s’ha de\nfer a part, perquè és una modificació del PGM.\nComenta que pel Grup Popular era important definir quina era la relació de\nconvivència dels barris limítrofs –Polvorí, Satalia, Poble Sec, la Marina, etc.– amb\nla muntanya, i que per això insistia en la desafectació de la Satalia i la seva\nposterior protecció. Explica que això s’ha aconseguit gràcies al govern. Reconeix\nque s’han recollit moltes al·legacions del Partit Popular, però diu que el pla d’usos\ntambé definia la relació i la convivència d’aquests barris amb la resta de la\nmuntanya.\nAssenyala que el seu grup proposava un equipament social en l’actual parc\nd’atraccions, en un espai molt reduït. No li sembla malament l’alternativa del\ngovern, però creu que és un tema que cal estudiar. Opina que per aconseguir\naquesta relació familiar i esportiva a la muntanya hi ha d’haver espais adequats\nper a aquestes activitats, espais oberts per practicar esport, que el govern diu que\nels donarà, però no especifica on s’instal·laran, i creu que és important saber-ho\nper poder recuperar aquesta activitat de fa quinze o vint anys que avui en dia\npràcticament s’ha perdut.\nAssenyala que en la resposta a les al·legacions el govern ha generat una petita\nalarma en algunes activitats o col·lectius –hípica, rugbi, camp de tir, tir olímpic–\nque actualment estan a Montjuïc, ja que en aquesta resposta el govern diu que\naquests equipaments poden ser traslladats en el futur i que podrien ser adjudicats\na altres activitats que no s’especifiquen. Demana, doncs, una mica més de rigor\namb aquests col·lectius, atès que no es concreta si finalment hauran de marxar o\nno.\nConclou que la causa de l’abstenció és que el govern posa una mica en ordre les\nqualificacions presents i futures de la muntanya, però que no entra en profunditat\nen els usos que afecten el dia a dia de la muntanya i els barris limítrofs, i que el\nseu grup, a més del PGM, volia definir-ne els usos per defensar i conservar la\nmuntanya i per a la convivència amb els barris limítrofs.\nLa Sra. Blasco també dóna la benvinguda a la nova presidenta. Comenta que\naquest document hereta les feines del passat mandat, però introduint-hi\nmodificacions, algunes de les quals Iniciativa comparteix, com ara la introducció\ndel barri de la Satalia en l’àmbit de la modificació del Pla general metropolità, tot i\nque hauria volgut que hi ha hagués hagut algun tractament específic per a\ncadascun dels barris que toquen Montjuïc i que necessiten alguna solució.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDiu que el seu grup no comparteix, en canvi, altres modificacions i que per això\nha presentat al·legacions, de les quals moltes s’han acceptat, per la qual cosa dóna\nles gràcies. Destaca especialment l’al·legació sobre la torre de Calatrava, que\ncontinua tenint en el document actual un ús exclusivament tècnic, i no un ús\nadministratiu i cultural per poder acollir actes i esdeveniments, tal com proposava\nel govern en el document inicial.\nComenta que hi ha un punt que continua sent fonamental per a Iniciativa, que\nés el futur de l’espai de la Foixarda. Explica que en el document aprovat\ninicialment el mandat passat es proposava renaturalitzar tot aquest espai, que té\nun valor ambiental singular pels elements de flora i fauna i que sent en un espai\nurbà encara té més interès. Fa palès que per tal que es pugui renaturalitzar ha de\nser tot ell un espai verd i protegit mediambientalment, i que això no és possible\nmantenint equipaments en aquest espai. És conscient que la transformació\nd’aquests equipaments no serà ràpida i que alguns seran més fàcils de traslladar\nque d’altres. Diu que el govern proposa mantenir definitivament un dels\nequipaments, que és el gimnàs municipal de la Foixarda, cosa que, en la seva\nopinió, impediria aquesta renaturalització de l’espai. Creu, doncs, que per\naconseguir la renaturalització el gimnàs ha de seguir la mateixa lògica que els\nequipaments de l’entorn, com ara el camp municipal de rugbi o l’escola municipal\nd’hípica, que tenen fixat l’ús en transformació a la muntanya de Montjuïc.\nNo demana que el gimnàs desaparegui de manera immediata, perquè ja sap que\nté una concessió, una activitat i un ús, però sí que demana que siguin conscients\nque s’està aprovant un planejament que defineix el Montjuïc del futur mirant a\nmolt llarg termini, atès que dubta que en un termini de temps més o menys curt\nes torni a fer un planejament de Montjuïc. Per tant, el seu grup demana que es\npensi en clau de futur amb una visió a llarg termini i no en una proposta\ncondicionada per la immediatesa que hi hagi un equipament que fins a la data està\nen ús,amb una dificultat per traslladar-lo.\nAssenyala que el seu grup hi vol votar a favor, i per això demana que abans\nd’arribar al Plenari el govern faci aquesta reflexió i incorpori aquest canvi en el\ndocument. Si és així, es compromet a votar-hi favorablement. Insisteix que a\nIniciativa li sembla massa important la recuperació total de la Foixarda per deixarla a mig camí. Precisa, doncs, que es reserva el vot fins al Plenari.\nEl Sr. Portabella comenta que aquesta nova proposta de modificació del PGM\nconté de manera majoritària les propostes i objectius definits en el procés\nparticipatiu, d’una banda, i en el document consensuat en el mandat anterior, de\nl’altra. Diu que hi ha alguns aspectes de matís que s’han anat parlant amb el\ngovern, alguns dels quals s’han resolt i d’altres espera que puguin evolucionar fins\nal Plenari.\nIndica que entre els temes resolts hi ha el dels usos de l’antena de\ntelecomunicacions de Telefónica, en què Unitat per Barcelona va demanar que se\nsuprimís la proposta de fer compatibles els usos culturals i de restauració amb la\nbase de l’antena de telecomunicacions i que només fos una àrea amb equipaments\ntècnics. Explica que en entrar a la Comissió se’ls ha lliurat això i que per això ha\nquedat resolt el tema.\nPel que fa a la Foixarda, el seu grup entén que és dels pocs camps de rugbi que\nhi ha a Barcelona i diu que diverses vegades han demanat que se’n pugui fer un\naltre al costat Besòs de la ciutat. Per tant, comenta que no tenen cap inconvenient\nen com es troba en aquest PGM la part que hi fa referència.\nQuant a Satalia, sempre ha pensat que hauria estat millor que hagués quedat\nfora del debat de Montjuïc, però està d’acord amb el fet que s’hagi incorporat el\nbarri, que està qualificat de verd, per donar-li una sortida urbanística i que es\nconsolidin els habitatges actuals, perquè, tot i que estiguin sobre verd i no tingui\nsentit que s’hagin construït, aquests habitatges no es poden tirar a terra.\nEl preocupa, perquè no està resolt, el tema del centre d’acollida d’animals de\ncompanyia de Montjuïc, i comenta que es va fer aquesta proposta com a\nalternativa a un altre emplaçament presentat pel govern anterior que no va ser\nreeixit. Diu que el seu grup sempre ha dit que per retirar definitivament aquesta\nproposta d’ubicar el centre d’acollida d’animals de companyia a Montjuïc cal tenir\nuna proposta aprovada, i no ho està.\n\n309\n\n\f310\n\nGASETA MUNICIPAL DE BARCELONA\n\nNÚM. 1\n\nInsisteix que el seu grup sempre ha condicionat el tema del centre d’acollida\nd’animals de companyia de Montjuïc al fet d’aprovar un espai per construir aquest\ncentre, i diu que aquesta aprovació a Montcada i Reixac no s’ha produït. Manifesta\nla preocupació del seu grup perquè aquest era un bon indret per posar-hi el centre,\nja que no hi ha un quilòmetre lineal de proximitat amb cap habitatge i estava\nencarat al cementiri, per la qual cosa ningú es queixaria dels lladrucs dels gossos.\nLi sembla, doncs, preocupant que quedi descartada aquesta ubicació quan encara\nno hi ha una ubicació definida.\nPel que fa a l’hípica, li agradaria que abans del Plenari evolucionés el tema dels\nresidus orgànics, ja que no són irrellevants. Explica que hi ha un gran sot per\ndipositar-los i que tota la matèria orgànica acumulada acaba portant un problema\nde filtracions contaminants rellevant. Recalca que li agradaria que el tema\nevolucionés abans del Plenari perquè és un element substancial.\nConclou que Unitat per Barcelona hi votarà a favor, però remarca que cal estar\natent a molts aspectes que encara no estan ben resolts en el conjunt del projecte,\ncom el tema de l’hípica i la claredat dels altres aspectes esmentats.\nEl Sr. Vives dóna les gràcies a tots els grups i diu que s’han de felicitar pel camí\nfet, tot i que reconeix que hi ha alguns elements que continuen esfilagarsats i\nsobre els quals cal acabar de treballar. Destaca que la posició no és unànime\nrespecte de qüestions que són sensibles per diferents grups municipals i pel govern\nmateix, però creu que el cos central de l’aprovació de la modificació del pla general\nestà consolidat. Coincideix amb el Sr. Portabella en el fet que s’ha fet un bon\nprocés participatiu i amb la Sra. Blasco en què hi ha una visió molt consolidada per\nmolts anys. Pensa que és un capital important per a la ciutat tenir una visió\ncompartida sobre Montjuïc, que ha de ser una muntanya de cultura, d’esports i de\ngaudi per a tothom. Creu, doncs, que es troben en un punt positiu.\nComenta que encara hi ha uns dies fins al Plenari per acabar de tractar aquestes\nqüestions de la Foixarda o del centre d’acollida d’animals, i diu que hi ha un\ncompromís ferm, adquirit un parell de comissions enrere, si la memòria no li falla,\nsobre el barri de la Satalia i sobre el que la Sra. Escarp anomenava els barris de la\nbanda oest.\nAssenyala que, a més, després de l’aprovació es durà a terme un pla de gestió\nque complementarà les modificacions que es facin en el pla general.\nCreu, doncs, que són en un bon punt i que, si tot arriba a bon port –que pensa\nque sí, per les aprovacions, malgrat l’abstenció del Sr. Villagrasa, que atén a la\ncoherència mateixa del procés–, tenen una bona eina per fer que aquesta\nmuntanya passi a integrar-se amb facilitat al conjunt de la ciutat, que és el que\ntots els grups i el govern pretenen.\nEs dictamina amb el posicionament favorable de CiU, PSC i UpB, amb l’abstenció\ndel PP i amb la reserva de vot d’ICV-EUiA.\nS’afegeix el dictamen següent:\nResoldre les al·legacions formulades en el tràmit d’informació pública de\nconformitat amb l’informe jurídic de la Direcció de Serveis Jurídics d’Hàbitat Urbà\nde 7 de novembre de 2013, que s’incorpora a aquest acord a efectes de motivació;\nAPROVAR definitivament l’Ordenança reguladora de la intervenció municipal en les\ninstal·lacions de radiocomunicació i radiodifusió; i DISPOSAR la publicació d’aquest\nacord i del text de l’Ordenança en el “Butlletí Oficial de la Província de Barcelona” i\na la seu electrònica de l’Ajuntament.\nEs dictamina amb el posicionament favorable de CiU i amb la reserva de vot del\nPSC, PP i ICV-EUiA.\nIV) Part decisòria / Executiva\na) Ratificacions\nb) Propostes d’acord\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n4. 1r) Declarar l’activitat dels laboratoris de la Fundació Privada Pasqual\nMaragall per a la Recerca sobre l’Alzheimer, ubicats en el carrer Wellington, núms.\n28-30, destinats a equipament docent universitari i institut de recerca avançada en\nneurociències, en la lluita contra l’Alzheimer i les malalties neurodegeneratives,\nd’especial interès o utilitat pública, perquè reporta beneficis objectius a la ciutat i\nacompleix una indiscutible funció social, atès que reuneix les condicions\nesmentades a l’epígraf: 1.A.1 de l’article 7è de l’Ordenança Fiscal 2.1 d’aplicació\nper l’any 2013, publicada al Butlletí Oficial de la Província del 30 de desembre de\n2011, reguladora de l’Impost sobre construccions, instal·lacions i obres, ja que es\ntracta de les instal·lacions per l’activitat d’una entitat sense ànim de lucre, en una\nfinca qualificada urbanísticament com a “sistema d’equipaments comunitaris i\ndotacions de nova creació de interès supra local o metropolità” (7c); 2n) Concedir\na la Fundació Privada Pasqual Maragall per a la Recerca sobre l’Alzheimer una\nbonificació del 65% sobre la quota inicial de l’impost de construccions,\ninstal·lacions i obres; (exp. 00-2012-0029); 3r) Aplicar, una vegada acabades les\ninstal·lacions, la bonificació esmentada sobre la quota definitiva que resulti de la\nregularització tributària realitzada per la Inspecció municipal d’Hisenda en funció\ndel cost d’execució material acreditat per l’interessat. Donar trasllat del present\nacord a la Direcció d’Inspecció d’Hisenda, als efectes procedents.\nEl Sr. Vives expressa el vot favorable de CiU, la Sra. Escarp expressa el vot\nfavorable del PSC, el Sr. Bolaños expressa el vot favorable del PP, la Sra. Blasco\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S’aprova.\nDistricte de les Corts - Districte de Sarrià-Sant Gervasi\n5. Aprovar inicialment, de conformitat amb l’article 66.3 de la Carta Municipal de\nBarcelona, la Modificació del Pla General Metropolità per a la reordenació de\nl’entorn de la ronda de Dalt, entre el parc de Cervantes i el parc del Castell de\nl’Oreneta, d’iniciativa municipal; i exposar-la al públic pel termini d’un mes.\nEs retira.\nDistricte de Sant Martí\n6. Aprovar inicialment, de conformitat amb l’article 66.3 de la Carta Municipal de\nBarcelona, la Modificació puntual de la Modificació del Pla General Metropolità en\nl’àmbit del I Cinturó, en el tram comprès entre el carrer de Sant Quintí i l’avinguda\nde la Meridiana, pel que fa a la Unitat de Projecte “G”. Barcelona, d’iniciativa\nmunicipal; i exposar-la al públic pel termini d’un mes.\nLa Sra. Blasco expressa l’abstenció del seu grup, atès que considera que, quan\nestigui tota la transformació del mercat del Guinardó acabada, aquest espai hauria\nde ser un dels eixos comercials importants del barri. Comparteix que en aquest\nespai on hi ha aquest edifici no caldria un gran local comercial, però no comparteix\nel fet de deixar la porta oberta al fet que tots els baixos puguin ser habitatge, ja\nque si es fa així, el promotor acabarà fent el que és més profitós econòmicament\nper a ell, que és l’habitatge, independentment del que li convingui al barri i fer\nbarreja d’usos. Per tant, considera que cal mantenir una part dels locals en planta\nbaixa per acollir comerç de barri i per això fa l’abstenció.\nEl Sr. Portabella diu que es podria posicionar igual que la darrera intervenció,\nperò que hi votarà en contra, perquè creu que, efectivament, té sentit que al\ncostat del nou mercat del Guinardó hi hagi comerços a la base dels edificis de nova\nconstrucció i que això s’acabarà convertint en un eix comercial. Assenyala que a\nl’entorn de tots els mercats de Barcelona hi ha un dinamisme cultural innegable.\nPensa que en aquest punt es produeixen diferents coincidències. D’una banda, hi\nha la dificultat econòmica de Regesa, que fa que es vulguin vendre els drets\nd’edificació perquè no té prou diners ni recursos per desenvolupar-ho ella mateixa,\ni, de l’altra, la societat interessada en la compra dels drets demana que s’admeti\nhabitatge en planta baixa per fer-ho més rendible. Explica, però, que és un edifici\n\n311\n\n\f312\n\nGASETA MUNICIPAL DE BARCELONA\n\nNÚM. 1\n\nque necessita l’entrada en planta baixa per poder accedir a la piscina i a la part\nque semblen uns edificis adossats.\nLi sembla que és equívoc el fet d’anunciar primer una cosa i després demanarne permís; creu que hauria d’haver estat al revés. Per tant, com que no li agrada\nla gent que es fa la llesteta, hi votarà en contra.\nEl Sr. Vives expressa el vot favorable de CiU, la Sra. Escarp expressa el vot\nfavorable del PSC, el Sr. Bolaños expressa l’abstenció del PP, la Sra. Blasco\nexpressa l’abstenció d’ICV-EUiA i el Sr. Portabella expressa el vot contrari d’UpB.\nS’aprova.\nc) Proposicions\nV) Part d’impuls i control\na) Proposicions / Declaracions de Grup\nDel Grup Municipal PSC:\n7. La Comissió d’Hàbitat Urbà i Medi Ambient, acorda: Mantenir en el pressupost\nper al 2014 els 108 milions d’euros de les partides adreçades a polítiques\nd’habitatge, independentment que es dugui a terme la venda d’actius de l’empresa\nde nova creació nomenada BAMSA.\nLa Sra. Andrés comenta que l’alcalde el 7 de juny informava en una nota de\npremsa de la creació d’un parc públic de lloguer a preu assequible de 1.000\nhabitatges nous amb una inversió de 100 milions d’euros, que s’obtindrien amb la\nvenda del 60% d’actius d’una empresa de nova creació que havia de gestionar 26\naparcaments municipals. Explica que en el darrer Plenari, a proposta del Grup\nSocialista i amb el suport del Partit Popular i d’Iniciativa, es va aprovar una\nproposició en què es comminava el govern a retirar del pressupost del 2014 els\ningressos previstos per l’adjudicació del 60% de BAMSA, però diu que el govern ha\nobviat aquesta proposició perquè en el projecte de pressupostos que ha portat a\nexposició pública –l’han presentat en Audiència Pública, en el Consell de Ciutat i\nl’han publicat al BOP– inclou encara aquesta partida de 101,5 milions d’euros\nd’ingressos, que el Grup Socialista entén que són incerts. Considera, doncs, que\ns’incompleixen les promeses de l’alcalde de donar compliment a tot el que\ns’aprovés en el Plenari municipal i que es menystenen els grups de l’oposició i el\nConsell Plenari de la ciutat.\nPel que fa a les polítiques d’habitatge, diu que el que preocupa el seu grup és\nque es condicioni la partida pressupostària destinada a aquests habitatges a la\nvenda d’uns actius municipals, ja que entén que aquestes partides d’habitatge han\nde ser estructurals i no sotmeses a la incertesa de qualsevol operació financera de\nl’Ajuntament.\nLa proposta, doncs, que presenta el seu grup és: «Mantenir en el pressupost del\n2014 els 108 milions d’euros de les partides adreçades a polítiques d’habitatge,\nindependentment que es dugui a terme la venda d’actius de l’empresa de nova\ncreació anomenada BAMSA.»\nEl Sr. Bolaños manifesta l’abstenció del seu grup en aquest punt. Entén què vol\ndir el PSC i ho comparteix, perquè troba evident que l’habitatge social no ha\nd’estar associat al fet de privatitzar una sèrie d’aparcaments de la ciutat. Creu que\namb els milions que se n’obtinguessin es podria fer habitatge o moltes altres\ncoses. Pensa que aquests habitatges –o altres que no hi estan inclosos, però\nsobretot aquests– s’han de fer encara que no arribin els diners d’una operació que\nno té per què associar-se. A més a més, creu que hi ha prou diners a l’Ajuntament\nper fer aquest habitatge públic. Per tant, insisteix que entén el que diu el PSC,\nperò no està d’acord que es parli de 108 milions, perquè podrien ser 80 o 120. No\ndóna, doncs, per bona aquesta quantitat, entre altres coses perquè és un\npressupost en què tres grups de l’oposició han votat que no.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLa Sra. Blasco expressa el vot a favor del seu grup. Explica que comparteix\nplenament el contingut d’aquesta proposició, perquè té el mateix objectiu que la\nque el seu grup va presentar el mes de juny i que va ser aprovada, en la qual es\ndemanava que el finançament de les operacions públiques d’habitatge que no\npoden obtenir línies de finançament externes estiguin contemplades directament\nen els pressupostos municipals.\nManifesta la seva preocupació pel fet que el govern financi l’habitatge protegit\nvenent a privats la concessió dels aparcaments. És conscient de la situació\neconòmica actual, que fa que els operadors públics com el Patronat Municipal de\nl’Habitatge no puguin disposar de línies de finançament extern, i també és\nconscient de les dificultats de fer habitatge protegit quan els governs de la\nGeneralitat i de l’Estat han eliminat els ajuts públics, però pel seu grup és\ninadmissible que la construcció d’habitatge serveixi per justificar les concessions a\nprivats dels aparcaments.\nCreu que Barcelona té capacitat financera per construir habitatges sense\nrecórrer a aquesta venda, i opina que els aparcaments són un element important\nen la gestió de la mobilitat a la ciutat, gestió que ha de ser pública, diu, i que no es\npot deixar en mans de privats. Per això reitera que votarà a favor de la proposició.\nEl Sr. Portabella comenta que en les al·legacions al pressupost ja va dir que no\nestava d’acord que algunes partides disminuïssin, com ara les de l’accés a\nl’habitatge o les transferències al Patronat Municipal d’Habitatge. D’altra banda, diu\nque està a favor que es pugui construir una empresa mixta que gestioni 26\npàrquings de Barcelona en una proporció de 60-40, però creu que els diners en\nefectiu que s’esperen cobrar en el moment de l’acord –uns 100 milions d’euros–\nhaurien d’estar destinats a temes de mobilitat, més que d’habitatge.\nConsidera que aquesta proposta intenta convertir en part del pressupost ordinari\nuna operació extraordinària. Diu que pot arribar a entendre que es demani la\nrecuperació de la capacitat inversora dels darrers anys, que ha estat de 10 milions,\no que, ateses les circumstàncies econòmiques, es pogués augmentar dues o tres\nvegades. Però li sembla que passar d’un pressupost d’uns 7 milions d’euros –que el\n2010 van ser 11 milions i el 2012, 9 milions– a 110 milions és una exageració.\nPensa, doncs, que si es vol recuperar amb un increment el que està liquidat del\n2010, el 2011 i el 2012, és correcte, però considera que demanar que aquests\ndiners que hi hauria amb l’empresa mixta es posin directament allà és exagerat, i\nper això s’absté.\nEl Sr. Vives admet que és un punt en què no es posaran d’acord, ja que tenen\nuna visió diferent de la que té el Grup Socialista. Pensa que és una qüestió\nconceptual, gairebé estructural. Comenta que algú –creu que la Sra. Blasco– s’ha\nreferit al fet que fins ara les operacions del Patronat es finançaven a partir dels\nrecursos que el Patronat era capaç de generar, i, per tant, no hi havia assignacions\npressupostàries directes per tal que el Patronat fes habitatge. El govern pensava,\ndoncs, que era essencial poder fer una injecció molt important per poder fer\naquestes polítiques.\nExplica que això es fa a través d’una concessió d’alguns pàrquings que ara\ngestiona l’Ajuntament, en un camí que no és nou, ja que la concessió de serveis\npúblics és un camí normal, que tots coneixen, que no només genera recursos en la\nprimera tongada, sinó recursos recurrents. Pensa, doncs, que això és molt positiu,\nperquè aquests recursos recurrents aniran destinats a polítiques d’habitatge.\nInsisteix que el govern té una visió diferent de pràcticament tots els grups i\nsenzillament constata la discrepància. Comenta que el Grup Socialista ha votat en\nun altre àmbit en contra del pressupost municipal que s’ha presentat, i considera\nque qualsevol cosa que es discuteixi sobre un pressupost ja rebutjat no té gaire\nsentit.\nLa Sra. Andrés agraeix el vot favorable d’Iniciativa i les abstencions del PP i\nUnitat per Barcelona. Afegeix que si es treuen els 101,5 milions de la partida\ndestinada a habitatges, només queden 6,9 milions, que és la xifra més baixa en els\núltims pressupostos, cosa que entén que no és acceptable. Remarca que no parla\ndel pressupost, sinó dels recursos destinats a polítiques d’habitatge de\nl’Ajuntament de Barcelona. Reconeix, com ha dit el tinent d’alcalde, que tenen\nvisions diferents, però creu que haurien de coincidir que aquesta és la prioritat.\n\n313\n\n\f314\n\nGASETA MUNICIPAL DE BARCELONA\n\nNÚM. 1\n\nLa Sra. Blasco pensa que Barcelona té capacitat financera per assumir això.\nReconeix que abans era el Patronat qui buscava aquest finançament, però diu que\nen aquest moment aquest finançament l’ha de resoldre l’Ajuntament. Tanmateix,\nconsidera que no ho ha de fer venent les concessions dels aparcaments.\nEl Sr. Vives expressa el vot contrari de CiU, la Sra. Andrés expressa el vot\nfavorable del PSC, el Sr. Bolaños expressa l’abstenció del PP, la Sra. Blasco\nexpressa el vot favorable d’ICV-EUiA i el Sr. Portabella expressa l’abstenció d’UpB.\nS’aprova.\nDel Grup Municipal PP:\n8. La Comissió d’Hàbitat Urbà i Medi Ambient acorda instar al Govern municipal\na: 1. Exigir a la Generalitat a dotar dels recursos suficients durant el 2014 per\nexecutar: a. Rehabilitació dels edificis afectats per patologies estructurals en el\nbarri de Canyelles, segons el conveni signat el 2007. b. La construcció dels\nhabitatges de protecció pendent de Trinitat Nova. c. La construcció de la peça\nd’equipaments pendents de Carretera de Ribes 53-65 de Porta Trinitat (Trinitat\nVella). 2. En cas que la Generalitat no posi els recursos suficients durant el 2014\nper aquestes actuacions pendents a la ciutat de Barcelona, que l’Ajuntament\nassumeixi la inversió amb el reconeixement de deute corresponent.\nEl Sr. Bolaños comenta que es tracta de diverses actuacions prioritàries que la\nGeneralitat ha de dur a terme a la ciutat. Per això demana que la Generalitat hi\nposi tot l’esforç pressupostari possible, i que, en cas que no ho faci, l’Ajuntament\ngaranteixi que s’executaran aquests projectes tan importants per a barris com\nTrinitat Nova, Trinitat Vella o Canyelles a Nou Barris.\nLa Sra. Andrés manifesta el vot a favor del seu grup. Quant a les patologies de\nCanyelles diu que cal posar-hi solució, perquè les façanes cauen literalment a\ntrossos. Comenta que al desembre de 2011 el Grup Socialista va presentar una\nproposició posant atenció sobre aquest tema i demanant la inversió necessària,\nperò que el govern es va abstenir.\nExplica que dels 103 milions pactats amb el Partit Popular només es dedicaven 2\nmilions a Canyelles, Torre Baró, Ciutat Meridiana, Turó de la Peira i Trinitat Nova, 2\nmilions per rehabilitar tot això. Diu que la convocatòria de rehabilitació treta per la\nGeneralitat amb un import inicial de 8 milions ha anat augmentant en dues\nocasions, i en l’última s’ha previst una inversió de gairebé 3 milions per al Besòs i\nCanyelles. Valora, doncs, positivament això, però creu que la xifra és insuficient\nper abordar les patologies dels dos barris.\nPel que fa a Trinitat Nova, diu que ja hi ha hagut la compareixença i ja s’ha\nmanifestat la urgència i la necessitat d’aquesta construcció. Quant a la peça\npendent de la carretera de Ribes i de Porta Trinitat, sap que el solar cedit per\nl’Ajuntament per ubicar habitatge dotacional s’ha retornat i vol saber quina\nintenció es té amb aquest solar, a què es dedicarà.\nLa Sra. Sanz expressa el vot a favor del seu grup perquè comparteix la\nnecessitat d’exigir a la Generalitat que executi de manera immediata aquestes\ninversions i perquè comparteix el criteri de la prioritat. Explica que el seu grup, en\nla línia de Trinitat Nova, ja va presentar aquesta proposició. Insisteix, doncs, que\nel govern municipal s’ha d’erigir en un dels grans defensors per tal que la\nGeneralitat compleixi el que té acordat a la ciutat de Barcelona i en concret\nalgunes propostes que són absolutament necessàries.\nLi va sorprendre que el Partit Popular demanés directament aquesta substitució\nper part de l’Ajuntament, perquè, quan Iniciativa va presentar la proposició a\nl’abril, tant el govern municipal com el Partit Popular van insistir força a modular\naquesta responsabilitat per part de l’Ajuntament. Creu que al final amb la proposta\nde transacció el Partit Popular ha rebaixat aquesta exigència a l’Ajuntament.\nManifesta certs dubtes davant del fet que la Generalitat compleixi amb aquestes\nprioritats. Fa referència al fet que el tinent d’alcalde ha dit anteriorment que era\nmolt optimista, i diu que ella no ho és tant, i menys veient la proposta de\npressupostos que plantegen Convergència i Unió i Esquerra en el marc de la\nGeneralitat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCreu que entre tots haurien de ser capaços de començar a pensar quines són les\nalternatives i quines són, per tant, les propostes que l’Ajuntament ha d’executar i\nconsidera prioritàries. Pensa que aquesta exigència i aquesta anticipació són\nobligatòries per part del govern municipal per tal de donar resposta a aquesta\nsituació.\nEl Sr. Portabella és conscient que el seu grup serà l’únic que no votarà a favor\nde la proposició i que s’abstindrà. Tot i que no vol repetir el que ja va dir el dia\nanterior en l’àmbit pressupostari ni el que va dir en la Comissió de Cultura dos dies\nabans, explica que el motiu de l’abstenció és que cada vegada que s’exigeix a la\nGeneralitat que posi uns diners s’hauria de fer una reflexió sobre l’ofec econòmic\nsistemàtic i persistent al que l’Estat espanyol sotmet la Generalitat de Catalunya,\nja que, si no, no es pot fer l’anàlisi que fa que s’arribi a aquestes situacions.\nComenta que hi ha una comissió per veure quins són els diners que la\nGeneralitat deu a l’Ajuntament. Malgrat que com a regidor defensa en primer lloc\nels interessos dels barcelonins, troba que es fa una anàlisi parcial de la realitat\nperquè l’impacte dels incompliments per part de l’Estat espanyol és superior als\nincompliments de la Generalitat de Catalunya. Diu que això és el que li impedeix\nvotar a favor d’aquesta proposició.\nEstà d’acord, com ha dit anteriorment, amb la construcció dels habitatges de\nprotecció pendents de Trinitat Nova i troba que és urgent. I afegeix que podria\nparlar igualment de la rehabilitació de Canyelles i de la construcció de la peça\nd’equipaments de la carretera de Ribes.\nTanmateix, afegeix una reflexió molt similar a la de la Sra. Sanz al final de la\nseva intervenció. Creu que si es fan propostes de ciutat i de consens és millor que\nno anar burxant a veure què es troba que hagi quedat fora dels acords entre\nGeneralitat i Ajuntament, ja que creu que això sempre tindrà una dificultat enorme\nper poder-se fer. Opina que, si fossin capaços d’arribar a un acord de ciutat, de no\nmirar-la parcialment, sinó en la seva globalitat i ser conscients de la realitat, tant\nde les administracions supramunicipals com dels conciutadans, llavors es podria\ntreure una proposta consensuada per tots, perquè s’haurien eliminat els elements\ntacticistes i partidistes. Si no es fa així, diu, no té solució, perquè unes vegades es\nparlarà d’uns equipaments i d’altres d’unes infraestructures. Li sembla, doncs, que\npaga la pena fer un esforç per arribar a un acord sobre quin és el denominador\ncomú de totes les formacions polítiques perquè tiri endavant l’any següent.\nConclou, doncs, que s’absté no per discrepància amb el contingut, sinó amb el\nmètode i l’enunciat emprats.\nEl Sr. Vives dóna les gràcies al Partit Popular per la transacció. Està d’acord amb\nl’argumentació en general del PP, atès el canvi fet, i diu que ja n’ha parlat en la\nintervenció sobre Trinitat i que per això no s’hi estendrà. Afegeix que també està\nd’acord amb els dos comentaris del regidor Portabella: d’una banda, quina és la\nfont de problemes amb tot allò que ha de fer la Generalitat, però també que el més\nintel·ligent és posar sobre la taula quin és el paquet global que cal mirar d’entomar\nsobre el que se sap positivament que és molt complicat que la Generalitat tiri\nendavant. Recull, doncs, el guant encantat perquè li sembla una molt bona\niniciativa.\nAixí doncs, atès que l’exigència és contínua i que en alguns camps aquesta\nexigència produeix resultat, com ara a Canyelles, que s’han desbloquejat partides\npressupostàries per començar a fer la rehabilitació, diu que el govern continuarà\nfent aquesta exigència i que continuarà subvenint allò que el govern de la\nGeneralitat no pugui fer, i garantir així la no-paralització d’aquestes feines. Per\naixò, donarà suport a aquesta proposició.\nEl Sr. Bolaños agraeix els vots favorables tant del PSC com d’Iniciativa, i també\ndel govern mitjançant la transacció. Creu que tots els grups comparteixen la\nnecessitat d’aquestes tres actuacions. Explica que en el cas de Canyelles i Trinitat\nNova ja és una qüestió de dignitat, i que en el cas de Porta Trinitat també és\nimportant. Comenta que es va tornar a l’Ajuntament el solar per als habitatges de\nl’Incasòl, però no per fer-hi una residència, que també estava prevista en aquest\nsolar.\nPel que fa a la intervenció del Sr. Portabella, creu que ho fa perquè té ganes que\nla Comissió sigui una mica més activa o dinàmica. Entén que vulgui defensar el\n\n315\n\n\f316\n\nGASETA MUNICIPAL DE BARCELONA\n\nNÚM. 1\n\nprojecte de pressupostos de la Generalitat, i diu que defensa aquest projecte de\npressupostos fins i tot més que el Sr. Vives, cosa que troba força significativa, però\ndiu que si es va tot el dia amb el kleenex, a part de quan estàs refredat, ja no hi\nhauria ni annex d’inversions. L’anima, doncs, a no posar ni annex d’inversions i\nanar plorant i queixant-se.\nDiu que sí que hi ha un annex d’inversions i que s’hi podrien destinar més\ndiners. Considera que invertir gairebé 200 milions en la línia de Ferrocarrils del\nVallès, tot i que sigui important, i no invertir-los en altres coses també és una\ndecisió política.\nDestaca, doncs, que hi ha diners, encara que no tots els que es voldrien. Creu\nque es poden fer coses, i el seu grup opina que hi ha determinades accions a\nBarcelona que són prioritàries i per això cal intentar per tots els mitjans que es\nfacin les de Canyelles i Trinitat Nova i que es doni un ús al solar de Porta Trinitat. I\ndiu que, en cas que no sigui possible el 2014, l’Ajuntament hi ha de posar de la\nseva part perquè s’executin aquestes inversions tan importants.\nDeclara que si calgués demanar a l’Estat moltes altres coses, el seu grup ho\nfaria, ja que no està d’escut d’uns o d’uns altres. Reconeix que podrien parlar\nd’altres coses, i diu que si els grups de l’oposició presenten altres qüestions el\nGrup Popular també les defensarà si creu que són bones per a Barcelona i\nfactibles, però que si no són factibles potser dirà que cal esperar un parell d’anys.\nRemarca que les qüestions que es plantegen en la proposició són urgents, tot i que\nn’hi poden haver altres, però considera que aquestes són molt importants i han\nquedat fora.\nEl Sr. Vives expressa el vot favorable de CiU, la Sra. Andrés expressa el vot\nfavorable del PSC, el Sr. Bolaños expressa el vot favorable del PP, la Sra. Sanz\nexpressa el vot favorable d’ICV-EUiA i el Sr. Portabella expressa l’abstenció d’UpB.\nS’aprova amb el redactat següent:\nLa Comissió d’Hàbitat Urbà i Medi Ambient acorda instar al Govern municipal a:\n1. Exigir a la Generalitat a dotar dels recursos suficients durant el 2014 per\nexecutar: a. Rehabilitació dels edificis afectats per patologies estructurals en el\nbarri de Canyelles, segons el conveni signat el 2007. b. La construcció dels\nhabitatges de protecció pendents de Trinitat Nova. c. La construcció de la peça\nd’equipaments pendents de Carretera de Ribes 53-65 de Porta Trinitat (Trinitat\nVella). 2. En cas que la Generalitat no posi els recursos suficients durant el 2014\nper aquestes actuacions pendents a la ciutat de Barcelona, que l’Ajuntament\ngaranteixi la no paralització dels mateixos i, si és necessari, assumeixi la inversió\namb el reconeixement del deute corresponent.\nDel Grup Municipal ICV-EUiA:\n9. La Comissió d’Hàbitat Urbà i Medi Ambient acorda instar al Govern municipal\na: 1. Procedir a la retirada i la denegació de l’aprovació provisional de la\nModificació puntual del Pla General Metropolità en el subàmbit 2 del sector IV \"La\nMaquinista\", de Barcelona. 2. Aprovar inicialment un nou Pla especial Urbanístic\namb l’únic objectiu de fer possible la construcció de l’Escola La Maquinista. 3.\nIncorporar una partida pressupostaria en els Pressupostos del 2014 per la\nconstrucció de l’Escola La Maquinista i signar un conveni amb la Generalitat que\nconcreti les condicions i el calendari del retorn del deute a l’Ajuntament.\nLa Sra. Sanz explica que en la darrera Comissió Iniciativa va ser l’únic grup\nmunicipal que va votar en contra de la modificació del Pla general metropolità en el\nsector i en l’àmbit de la Maquinista, i que ho va fer, tal com ja va explicar llavors,\nno perquè es proposi una reordenació del sòl municipal per poder executar l’escola\nde la Maquinista, sinó perquè per fer això es fa una proposta de modificació dels\nusos del sector; concretament es passa de tenir 72.000 metres quadrats de sòl\nd’ús industrial a zero, descens que es fa per crear habitatge, i es multiplica el sòl\nd’ús comercial, de 20.000 metres quadrats a 45.000.\nDiu que el Grup d’Iniciativa no veu aquesta operació per quatre arguments molt\nclars. En primer lloc, perquè hi ha una pèrdua de la barreja d’usos, i creu que\nBarcelona no pot perdre sòl industrial, ja que és clau per a la ciutat.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEn segon lloc, afegeix, perquè la proposta del govern és clarament especulativa,\natès que el canvi d’ús industrial per ús d’habitatge i comercial implica un augment\ndels valors dels sòls, especialment per a la part privada, no per a la part pública.\nConcretament, especifica que el valor del sòl en l’actualitat són 12 milions i que\namb el canvi d’usos es multiplica per tres i passa a 49 milions.\nEn tercer lloc, continua, perquè atempta contra el petit comerç, tal com afirma\nVicenç Gasca, president de l’associació de petits comerciants. Insisteix que\natempta contra els eixos comercials de proximitat, ja que en l’entorn hi ha una\nproposta de tres grans centres comercials: a la Sagrera, a Glòries i ara aquesta a\nla Maquinista. Es queixa que el govern diu que defensa el petit comerç, però que\nno fa més que proposar obrir més centres comercials.\nI, finalment, en quart lloc, conclou que tampoc hi està d’acord per la proposta\nque fa el govern en clau de volumetria, ja que les torres que es plantegen són\nplanta baixa més 20 o més 24, cosa que tindrà un impacte paisatgístic molt intens.\nAfegeix que l’habitatge protegit que proposa el consistori incompleix el Pla\nd’habitatge vigent, ja que aquest pla indica que cal reservar un 50% per a\nhabitatge protegit i el govern només en reserva un 30%. Quant a la proposta de\nl’aparcament en el subsòl, inclòs el subsòl de l’escola, diu que Iniciativa no\ncomparteix el que es proposa perquè creu que es tracta novament d’una renúncia\nde l’interès públic per garantir un tracte de favor als promotors privats.\nLa Sra. Escarp creu que la tramitació de la modificació del PGM al sector quart\nde la Maquinista genera dubtes i neguits als grups de l’oposició, encara que\npossiblement no tots comparteixin els mateixos dubtes i neguits, i també en\ngenera als veïns. Explica que el seu grup ha presentat al·legacions –algunes d’elles\nja són públiques–, però diu que aquestes aniran més per maximitzar el que el seu\ngrup entén com a objectiu d’interès públic que no pas retirar el pla. Per això,\nexpressa l’abstenció del Grup Socialista.\nOpina que aquest planejament té coses bones i coses dolentes. Destaca com a\nbones que aporta elements d’interès per a la ciutat, com ara l’escola de la\nMaquinista, però difereix de la Sra. Sanz en el tema de la incorporació d’habitatge,\nja que creu que incorporar habitatge en aquest frontal del parc lineal de la Sagrera\ntambé ajuda a la mixtura d’usos i sobretot que es pugui fer un desenvolupament a\nmitjà termini, atès que semblava que el terciari era bastant difícil d’executar i més\nsobre un sostre comercial. Tot i que opina que la incorporació d’habitatge és una\nbona opció, coincideix amb la Sra. Sanz que li agradaria que l’habitatge protegit\nhagués pujat a un 50%.\nEn relació amb els aspectes negatius, destaca el sostre comercial i diu que li\nagradaven més els 20.000 previstos que no haver-ne afegit 25.000 més. Explica\nque el dia anterior a la Comissió d’Economia discutien les paraules que el Sr.\nVicenç Gasca, president de la Fundació Barcelona Comerç, deia al voltant de\nl’increment net del sostre comercial en aquest sector de la ciutat –Glòries, la\nSagrera i la Maquinista. Fa palesa la contradicció evident entre la defensa del\ncomerç de proximitat i alhora un increment net de més de 52.000 metres quadrats\nde sòl d’ús comercial.\nContinuant amb els aspectes negatius, remarca l’aprofitament urbanístic.\nConsidera que l’Ajuntament no és tan exigent a l’hora de cobrar com generós a\nl’hora de pagar. Posa com a exemple Can Batlló, en què amb un acord expropiatori\npacten un preu de sòl de l’habitatge lliure a Tres Turons de 1.200 euros / metre\nquadrat, i, en canvi, quan l’Ajuntament ha de cobrar, accepta a Sant Andreu un\npreu de 450 euros / metre quadrat.\nComenta que també a la Comissió d’Economia el govern va adjuntar una\nvaloració en el sostre d’equipament a Sant Andreu, que és un 70% del preu de\nl’habitatge lliure, que es va valorar en 727 euros el metre quadrat. Diu que aquest\nés un dels eixos centrals de les seves al·legacions i que es va abstenir per donar-hi\ntràmit, però creu que s’hi ha de donar resposta. Pel que fa al finançament de la\nconstrucció de l’escola, explica que l’estudi de sostenibilitat manté que l’escola la\npaga l’Ajuntament de Barcelona i que no s’ha d’assumir mai a través de\nl’aprofitament urbanístic el pagament d’un equipament que, a més, pertoca a una\naltra administració; destaca que la llei deixa molt clar que l’aprofitament urbanístic\nha d’anar a patrimoni públic de sòl i d’habitatge.\n\n317\n\n\f318\n\nGASETA MUNICIPAL DE BARCELONA\n\nNÚM. 1\n\nConclou que, tal com deia la Sra. Sanz, cal garantir la construcció de\nl’equipament docent, però creu que potser seria més fàcil a través de la\nmodificació del PGM que no amb un pla especial urbanístic, que tal com està no es\npodria tirar endavant. Ha plantejat, doncs, les raons de l’abstenció del seu grup i\ntambé les al·legacions i sobretot la discrepància de fons al voltant d’aquesta\nmodificació de PGM.\nEl Sr. Bolaños expressa el vot en contra d’aquesta proposició perquè no troba\nadequada la forma de presentar-la, de procedir a la retirada i negació de\nl’aprovació provisional quan es troba en tràmit d’al·legacions. Opina que quan hagi\npassat el període d’al·legacions ja es discutirà i ja se’n parlarà. Comparteix algunes\nde les coses dites per part dels altres dos grups, com ara que si del preu del sòl\nse’n deriva un aprofitament urbanístic s’ha de pagar el que toqui. No sap quant\ns’ha de pagar a Sant Andreu actualment, però diu que el que toqui. El que no li\nsembla bé és rebutjar un expedient que està en informació pública. I per això hi\nvoten en contra.\nEl Sr. Portabella és contrari a la modificació del PGM per poder augmentar la\ncapacitat comercial de la Maquinista i no està d’acord que estigui vinculat a la\nconstrucció del CEIP de la Maquinista. Explica que l’última vegada que es va veure\naquesta qüestió es va abstenir perquè considerava que votant en contra es podia\nemportar per endavant la possibilitat que es construís aquest CEIP de la\nMaquinista, però actualment el seu grup creu que tal com es planteja no hi ha prou\ngaranties de la construcció d’aquesta escola i que paga la pena que es facin\npredominar els dos arguments essencials en la política de la ciutat.\nDiu que el primer argument fa referència a la pràcticament eliminació de tot el\nsòl industrial. Explica que Unitat per Barcelona es va presentar a la campanya del\n2011 fent bandera de la necessitat que la ciutat de Barcelona i l’àrea metropolitana\nes reindustrialitzessin. Pensa que, a part que hi hagin activitats econòmiques com\nel turisme actualment i la construcció i el comerç en altres moments, el que dota\nd’una vitalitat bàsica la ciutat i que permet que aquesta ciutat pugui anar seguint\nles diferents onades de modernització econòmica que es produeixen al món és la\nseva base industrial. Per això el seu grup com a criteri general i alhora específic és\ncontrari a l’eliminació del sòl industrial de la ciutat, perquè en queda poc, i\njustament en la zona de què es parla.\nComenta que el segon argument és que troba excessiu un creixement comercial\nde 25.000 metres quadrats, ja que té un enorme impacte comercial sobre la ciutat\nde Barcelona i el territori limítrof, més enllà de l’àrea metropolitana. Diu que hi ha\nestudis que reflecteixen l’impacte negatiu que ha tingut la Maquinista sobre el\ncomerç a Mollet.\nCreu que abans de prendre una mesura d’aquest estil, en què s’estableix un\nequipament que perjudica clarament el petit i mitjà comerç, caldria donar-hi\nmoltes voltes, o, si més no, deixar de reivindicar el model comercial de la ciutat,\nque el seu grup no ho deixarà de fer mai, perquè considera que la constitució en\npetit i mitjà comerç a cel obert i organitzat en eixos comercials és un signe\nd’identitat de la ciutat i un signe de qualitat de vida i de proximitat i sostenibilitat\nde la ciutadania a l’hora de fer les seves compres.\nCom a tercer argument, parla dels 45.000 metres quadrats d’habitatge, que\ngeneren 588 habitatges, dels quals el 30% –177– són de protecció pública. El seu\ngrup també opina que aquest percentatge podria ser més alt, ateses les\ncaracterístiques d’aquesta enorme operació comercial.\nDiu que ha intentat resseguir aquesta operació en els pressupostos, però que no\nha aconseguit trobar alguns aspectes clau. D’una banda, explica que l’Ajuntament\nhauria d’invertir 4.177.000 euros –sense IVA– en la construcció de l’escola, però\nque aquesta inversió no està comptabilitzada en el pressupost. I, de l’altra,\nassenyala que la modificació del PGM estableix que el sector privat cedirà a\nl’Ajuntament el 10% de l’aprofitament del sector, però que això tampoc ho ha\nsabut trobar en el pressupost com a ingrés.\nConclou, doncs, que el seu grup donarà suport a aquesta proposició, tenint en\ncompte que vol garantir que es faci aquesta escola de la Maquinista i que les\ndimensions de la proposta de modificació de PGM deixin de ser descomunals i es\nconverteixin en una mida acceptable.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Vives expressa el vot contrari a la proposició. D’una banda, esgrimeix que\nés una modificació puntual del Pla general que s’ha aprovat inicialment i que el\nperíode d’exposició pública està vigent i, per tant, és el moment de parlar d’alguns\ndels temes que s’han tractat a la Comissió. Considera que n’hi ha un de molt\nrellevant que ha comentat la regidora Escarp, que és el de les valoracions, del qual\nja s’ha parlat en altres situacions similars i el govern hi té ja una certa pràctica a\nl’hora d’actuar. Li sembla, doncs, exagerat demanar la retirada en el moment\nprocessal en què es troben.\nComenta que hi ha una qüestió relacionada amb el sentit de tota l’operació, que\nté a veure amb l’ús residencial que vol donar a una part del terreny. Destaca que\nhi ha una lògica sobre com s’entrelliguen dos àmbits residencials que han d’estar\nentrelligats entre ells, que són el barri antic de Sant Andreu i el de Bon Pastor. Diu\nque aquesta operació ho permet fer en un àmbit que donarà precisament al parc\nde la Sagrera, que s’ha de potenciar d’alguna manera.\nPel que fa als punts que tractava el regidor Portabella, comenta, d’una banda,\nque de l’escola se’n farà càrrec la promoció d’aquest sector, i, de l’altra, que els\naprofitaments produiran el 10% el 2015. Per tant, considera que són qüestions\nsobre les quals es pot anar parlant els dies següents.\nDemana que es doni una mica de temps al temps, ja que, tot i que és una\noperació molt important, fa temps que és una operació molt important. Indica que\nés una operació que acaba de reconfigurar un espai que s’havia de reconfigurar\nfeia temps i que això permet acabar una part de Barcelona que necessitava ser\nacabada. Diu que, malgrat que veu que no hi haurà un acord general, es posaran\nmés o menys d’acord en alguns conceptes. Li sembla, doncs, que cal tirar\nendavant aquesta modificació del Pla general amb tot el que es vagi llimant els\ndies següents.\nLa Sra. Sanz explica que el seu grup demana la retirada d’aquest projecte\nperquè no està debatent qüestions de matís de l’operació, sinó que està\nqüestionant l’operació en si mateixa, ja que aquesta planteja un model de ciutat\nque no comparteix, que genera beneficis i plusvàlues desmesurades a un privat,\nque passen per sobre de l’interès públic.\nEntén que el moment processal és un altre, però diu que va fora d’això.\nComunica que les al·legacions que presentarà el seu grup seran demanar la\nretirada del projecte, i per això ho planteja, perquè són dos models de ciutat\ndiferents.\nFa referència al fet que el Sr. Vives utilitza sovint l’expressió de «reconfigurar»\nuna part de la ciutat que necessitava ser acabada, o també «desencallar», tant\nCan Batlló com la Colònia Castells o el que sigui. Troba, però, que és una casualitat\nque el govern sempre que desencalla una cosa és que es rendeix als privats.\nComenta que si els privats els diuen que volen més pisos, més comerç o que el\nsòl sigui més barat, l’Ajuntament els ho concedeix, i que així és normal que es\ndesencallin les coses. Considera, però, que el govern ha de defensar la part pública\ni pensar en l’interès de tothom, especialment dels veïns de la ciutat. Diu que si\nescoltés els veïns de la Maquinista, de Bon Pastor o de Sant Andreu, sabria que no\nels agrada aquest procediment.\nNo pot, doncs, donar-li les gràcies per haver desencallat aquest tema, perquè\nIniciativa vol una ciutat que creu que els equipaments públics són una obligació de\nl’Administració, no una moneda de canvi. No li agrada que es faci xantatge dient\nque el govern fa tot això perquè hi hagi l’escola.\nFa referència a la intervenció del Partit Socialista, que deia que no hi votaria a\nfavor, sinó que s’abstindria, perquè creia que la modificació del pla és el que\npermetria fer l’escola. Replica que Iniciativa en el govern anterior tenia una altra\nfórmula, que era un pla especial urbanístic que permetia la construcció de l’escola\nsense aquesta operació especulativa. Per això reitera que en demana la retirada i\nla creació d’una nova figura urbanística que permeti tirar endavant això.\nCreu que aquesta modificació crea uns precedents i no hi està d’acord, perquè el\nque fa és garantir uns interessos. Insisteix que és un model d’especulació.\nComenta que el seu grup té una línia vermella, que és el model de ciutat\nmediterrània, urbana, compacta i amb mixtura d’usos, que no s’està respectant, i\nsobretot el blindatge del sòl industrial. Reitera que l’escola es pot fer igualment i\n\n319\n\n\f320\n\nGASETA MUNICIPAL DE BARCELONA\n\nNÚM. 1\n\nque no s’empassarà aquest xantatge en què es diu que només és possible fent\naquesta operació especulativa.\nAgraeix el vot favorable d’Unitat per Barcelona. I diu al Sr. Vives que si vol estar\na prop del carrer comenci a trepitjar-lo i escoltar la gent, i a fer propostes que\nrealment millorin la vida dels ciutadans i no només dels privats.\nLa Sra. Escarp vol fer un parell de puntualitzacions. D’una banda, fa referència a\nles paraules del Sr. Vives que l’escola la paga el promotor. Comenta que mirant els\ndocuments del Pla general que estan en exposició pública no diu res que la\npropietat assumeixi el cost de l’escola, sinó que, al contrari, l’estudi de\nsostenibilitat indica que el cost de construcció de l’escola –4,1 milions d’euros– l’ha\nd’assumir l’Ajuntament, i que en el càlcul l’estudi el descompta directament de\nl’aprofitament urbanístic i deixa el benefici municipal en només 1,8 milions. Per\ntant, demana que s’aclareixi aquest tema perquè creu que és important.\nLi diu al Sr. Vives que a ningú li agrada sentir a parlar ni d’urbanisme\nespeculatiu ni d’especulació. Creu que més val parlar de plans generals\nmetropolitans, de modificacions i d’actuacions sobre parts de la ciutat on el seu\ngrup creu que s’ha d’actuar, i que cadascú ho farà des de la seva perspectiva,\ndefensant l’interès públic i el que creu que és millor per a aquell àmbit.\nTambé replica al Sr. Vives que el primer que ha començat parlant d’urbanisme\nespeculatiu és ell, i que ho ha fet fins i tot pagant una pàgina de diari on\nanunciaven uns portes obertes d’un habitatge que, a més, estava fet per l’anterior\nmandat. Li estranya perquè, coneixent-lo, creu que deu controlar la publicitat que\ninsereix el seu propi Departament. Li diu que obra amb la mateixa moneda que ha\npagat.\nEl Sr. Bolaños comenta que, tal com ha dit en la seva primera intervenció, el\nGrup Popular ha presentat al·legacions, atès que algunes qüestions del projecte no\nel satisfan. I està segur que, de cara a l’aprovació provisional, es modificaran\nalgunes qüestions perquè la ciutat en surti beneficiada.\nNo entén el discurs de la Sra. Sanz, perquè amb algunes de les qüestions que\nplanteja Iniciativa sembla que sigui l’època de la Revolució Industrial. Diu que la\nregidora d’Iniciativa parla dels privats com si la gent que va als centres comercials\nfossin marcians, i són gent que viu a Barcelona o a l’àrea metropolitana. No entén\nque això sigui tan dolent, ni tampoc fer-hi pisos.\nOpina que cal que hi hagi molt ús industrial a Barcelona i que a la Verneda\nIndustrial, per exemple, s’ha de fer un planejament urbanístic que no s’ha fet\nperquè es potenciï l’ús industrial, però creu que el frontal de la Sagrera no és la\nmillor ubicació per tenir-hi un ús industrial, ja que només hi ha blocs de pisos.\nD’altra banda, constata que això no té res a veure amb l’escola. Diu que l’escola\ns’ha de fer i que l’ha de pagar la Generalitat i, si no, l’Ajuntament amb\nreconeixement de deute, i que si no es fa així el Grup Popular no hi votarà a favor.\nTanmateix, indica que això no vol dir que els privats no paguin el que els toca, que\npotser no han de ser 6 milions, sinó 9, però que ho han de dir uns experts\nindependents. Considera que no s’han de fer favors a ningú, però tampoc\ndemonitzar a ningú. Explica que aquests inversors vénen de França i plantegen\nuna inversió, i que si millora el que hi ha en aquests moments i la legalitat ho\npermet, el seu grup hi donarà suport.\nEl Sr. Vives expressa el vot contrari de CiU, la Sra. Escarp expressa l’abstenció\ndel PSC, el Sr. Bolaños expressa el vot contrari del PP, la Sra. Sanz expressa el vot\nfavorable d’ICV-EUiA i el Sr. Portabella expressa el vot favorable d’UpB. Es rebutja.\nDel Grup Municipal UpB:\n10. La Comissió d’Hàbitat Urbà i Medi Ambient acorda que el govern municipal\nelabori i faci arribar a totes les llars de Barcelona un material informatiu sobre la\ncontaminació atmosfèrica a Barcelona que incorpori, com a mínim: 1. Les fonts de\ngasos i partícules contaminants 2. Les afectacions sobre la salut d’aquestes\npartícules i gasos. 3. Els tipus de gasos i partícules que emeten els vehicles de\ncombustió, diferenciant els dièsel dels gasolina. 4. La comparativa persona/Km en\nrelació a la contaminació atmosfèrica que es genera en els diferents mitjans de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ntransport tant públics com privats, tant de combustió com els que funcionen amb\naltres font energètiques. 5. Un codi de bones pràctiques per a la ciutadania.\nEl Sr. Portabella comenta que és la novena proposta que Unitat per Barcelona fa\ndurant aquest mandat a l’entorn de la qualitat de l’aire –algunes d’elles aprovades\npel Govern–, perquè el seu grup té una alta preocupació per la qualitat de l’aire de\nla ciutat de Barcelona i en el conjunt de les aglomeracions metropolitanes\nd’Europa.\nExplica que poc temps enrere sortia un estudi de la Unió Europea que indicava\nd’una manera molt crítica, més que mai, que les grans ciutats, inclosa Barcelona,\nincompleixen sistemàticament els valors màxims admesos per diferents tipus de\ncontaminants.\nInforma que un mitjà de comunicació rellevant i de força tirada a Barcelona\ntitulava «Contaminació crònica» en un article on explicava les dificultats principals\nbarri per barri i districte per districte.\nEntén que la qualitat de l’aire és un element fonamental per al benestar de la\nciutadania i per garantir el futur del planeta, i que hi ha una responsabilitat que va\nmés enllà de Barcelona, de l’àrea metropolitana i de les generacions presents, que\nsón les que aporten contaminació a l’atmosfera.\nPer això el seu grup ha presentat aquestes nou propostes, de les quals tres\nqueden fusionades en aquesta proposició: la de cercar fórmules per tractar els\nepisodis greus de contaminació, la de millorar el mesurament i l’obtenció de dades,\ni la d’implicar la ciutadania en la millora de la qualitat de l’aire.\nCreu que és fonamental que la millora de la qualitat de l’aire sigui un objectiu\ncompartit entre la ciutadania i l’Administració, perquè llavors es poden resoldre els\nproblemes. Explica que un exemple clar d’això és quan es va produir una situació\nde sequera a Catalunya, en què es va difondre que el territori vivia una situació\nmolt crítica pel que fa a l’ús de l’aigua. Comenta que això va permetre que el 1995\nel consum domèstic fos de 129 litres habitant/dia i, en canvi, el 2012 fos de 109,\nés a dir, una disminució de 20 litres habitant/dia a la ciutat de Barcelona.\nOpina que aquesta és la fórmula per tenir un proposta imbatible. Per això la\nseva proposició aposta pel fet que la ciutadania tingui coneixement de què significa\nla contaminació atmosfèrica a Barcelona i que es puguin prendre mesures\nconjuntes. Creu que si disminueix la contaminació hi sortirà guanyant tota la\nsocietat.\nEl seu grup presenta, doncs, aquesta proposició en què demana que es faciliti el\nconeixement de les dades vinculades a la contaminació atmosfèrica a tota la\nciutadania, perquè pensa que, si hi ha informació i hi ha complicitat, l’èxit està\ngarantit.\nLa Sra. Escarp expressa el vot positiu del Grup Socialista, i recorda que uns dies\nenrere la Comissió Europea advertia que el nivell de contaminació de la ciutat\nincomplia les normatives.\nComunica que la Comissió Europea deia que no s’estan prenent les mesures\nsuficients i que s’informa poc els ciutadans. Per tant, considera important\naconseguir aquesta sensibilització i participació en la construcció dels objectius del\n20-20-20 quant a reducció.\nAdmet que, tal com deia el Sr. Portabella, s’ha reduït el consum d’aigua, i també\nel consum de carburants i la mobilitat, sobretot per la crisi, però destaca un\naspecte negatiu de la crisi, en què el Sr. Puigdollers insisteix sovint, que és\nl’envelliment del parc de vehicles i el carburant que s’utilitza.\nExplica que hi ha el Pla d’energia i qualitat de l’aire, i que sembla que amb els\ninstruments que té el govern n’hi ha prou, però diu que cal poder fer actuacions\nque avalin la sensibilització. Comenta que sempre que parla de la qualitat de l’aire\nacaba parlant de la línia 9, com el Sr. Mulleras quan parla del deute, que parla de\nSpanair. Creu, doncs, que hi ha decisions estratègiques que cal continuar tirant\nendavant en el compliment d’aquests objectius. Pensa que no tot s’ha de posar al\nvehicle elèctric, sinó que cal parlar d’altres elements també.\nConstata que aquest tema puja i baixa i que a vegades tothom està molt\nconscienciat i a vegades no tant perquè la crisi passa per davant. Tanmateix, fent\nreferència a l’informe de l’OMS, que diu que els efectes negatius de la\n\n321\n\n\f322\n\nGASETA MUNICIPAL DE BARCELONA\n\nNÚM. 1\n\ncontaminació són pitjors del que es creia i dóna una llista de malalties que són\nresponsabilitat directa de l’estat de l’aire, s’adona que no es pot baixar la guàrdia\nni un moment en aquest sentit. Per això donarà suport a la proposta d’UpB.\nEl Sr. Ramírez anuncia el suport del seu grup a la proposició, perquè el PP creu\nque la millora de la qualitat de l’aire a Barcelona ha de ser prioritària, així com el\ncompliment dels límits legals de contaminació atmosfèrica.\nRecorda que a Barcelona, a causa d’una orografia marcada per l’enclavament\nentre el mar i la muntanya, i una alta densitat urbanística que sovint fa efecte\npantalla d’aquestes emissions, i amb l’antiguitat del parc mòbil a què es referia la\nSra. Escarp, hi ha uns percentatges de contaminació força elevats.\nOpina que per reduir l’impacte de les emissions i dels gasos contaminants,\nl’Administració ha de prendre mesures mitjançant polítiques públiques dirigides a\nmillorar la qualitat de l’aire i reduir la contaminació.\nAixí mateix, entén que és bàsica la col·laboració ciutadana, tal com diu la\nproposició d’UpB, i fomentar actituds i accions proactives per dur a terme aquestes\nmillores.\nValora, doncs, molt positivament les campanyes informatives, de sensibilització i\nimplicació ciutadana, i aquest codi de bones pràctiques de la ciutadania, adreçat a\nmillorar la sostenibilitat de la ciutat, i, en definitiva, millorar la qualitat de vida i la\nsalut dels ciutadans.\nPosa com a exemple de claredat i de divulgació, amb una bona acollida per part\ndels municipis, la campanya «Dando un respiro», impulsada per la Federació\nEspanyola de Municipis i Províncies, a través de la Xarxa Espanyola de Ciutats pel\nClima, en què s’ha distribuït un fulletó i que ha tingut molt bon resultat.\nCreu que cal fer servir tots els canals de comunicació possibles per fer arribar\naquesta informació a la ciutadania, i no centrar-se únicament en el lliurament en\npaper als domicilis particulars. Opina que cal explorar les noves tecnologies de la\ninformació i la comunicació, tant webs com xarxes socials, perquè el material\ninformatiu en suport paper té un impacte ambiental prou important.\nLa Sra. Sanz anuncia el suport del seu grup a aquesta proposició, perquè creu\nque és molt adient. Agraeix a Unitat per Barcelona la presentació de la proposta,\natès que Iniciativa també havia reflexionat al voltant de la importància de donar\nconeixement a la ciutadania sobre els nivells de contaminació de la ciutat. Ho\ncomparteix, doncs, plenament.\nQuant a la legislació, diu que estableix l’obligatorietat de les comunitats\nautònomes d’informar periòdicament la ciutadania sobre el nivell de contaminació\natmosfèrica, però que aquesta informació es proporciona de manera poc clara, en\nun racó d’una web i de manera puntual. Pel que fa a la Generalitat, considera que\nés molt complicat trobar aquesta informació i encara més interpretar-la. Creu,\ndoncs, que això és una mostra de la poca importància que les administracions\ndonen a aquesta qüestió.\nCreu que hi ha instruments tecnològics, com apuntava el Sr. Ramírez, per donar\ninformació sobre aquesta qüestió més enllà de penjar-ho en una web. Opina que\nés molt important que es difongui de manera clara, ràpida i pedagògica, i que, a\npart de la informació puntual, que entén que és el que demana la proposició, cal\nser capaços de conscienciar la gent de l’estat de la contaminació de manera\nhabitual.\nPel que fa a l’Ajuntament, no veu que hi hagi aquesta informació ni la voluntat\npolítica d’abordar aquesta qüestió. Sap que l’Agència de Salut Pública de Barcelona\nté la competència de vigilar i fer un informe anual d’avaluació de la qualitat de\nl’aire a la ciutat, però des del punt de vista pedagògic, més enllà del que reben els\ngrups i que es presenta en roda de premsa, opina que cal incentivar més els\nesforços perquè arribi tota aquesta informació a la gent.\nPensa que l’element clau, a què ha fet referència la Sra. Escarp, és que cal\nvoluntat política per canviar els comportaments, i que hi ha decisions que són\nestratègiques i que tot no s’arreglarà, i menys la qualitat de l’aire, amb el vehicle\nelèctric. Per tant, opina que cal situar decisions estratègiques que posin en el\ncentre el transport públic, enfront de les activitats més contaminants.\nSap que als ajuntaments no els obliga la normativa, però pensa que amb\nvoluntat política es podria informar i fer pedagogia sobre el tema.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nComenta que moltes altres vegades ha estat d’acord amb proposicions d’UpB en\nrelació amb la millora de la qualitat de l’aire i que el seu grup també ha presentat\naquestes proposicions, i sobretot ha demanat mesures efectives per reduir el\ntrànsit a la ciutat. Explica que al gener, a instàncies d’UpB, es va aprovar una\nproposició per elaborar la planificació necessària per reduir temporalment la\ncirculació amb el vehicle privat pel centre de la ciutat en episodis de contaminació\natmosfèrica persistent. Diu, però, que es va aprovar gairebé un any enrere i\ncomenta al Sr. Puigdollers que si la realització d’aquesta campanya és tan real com\naquest estudi serà poc eficient.\nDemana, doncs, molta voluntat política per tirar endavant el que s’ha aprovat i\nel que queda pendent, i aquestes proposicions, que són molt necessàries.\nEl Sr. Puigdollers agraeix a Unitat per Barcelona la línia que va iniciar des del\ncomençament d’aquest mandat municipal amb el tema de la contaminació\natmosfèrica i molt singularment al Sr. Portabella com a president del grup.\nDiu que hi votarà a favor i que es tirarà endavant aquesta proposta.\nComenta que ha parlat amb el Sr. Portabella per veure com l’Ajuntament pot fer\narribar a totes les llars de Barcelona aquesta informació, i diu que fer una\ndistribució del mateix Ajuntament no té sentit, però que cal trobar els mitjans per\nfer-ho.\nExplica que parlant amb el Sr. Llagostera hi ha estat donant voltes i que una\npossible solució seria arribar a un acord amb les diferents empreses de\nsubministrament que envien el rebut dels seus serveis a casa per tal que encartin\nel document que elabori l’Ajuntament de Barcelona.\nDiu que, evidentment, es tindran en compte tots els elements que ofereix\nInternet, però que aquesta reflexió amb el Sr. Llagostera podria ser una solució\nper poder fer realitat això.\nEl Sr. Portabella dóna les gràcies a tots els grups pels vots a favor, però sobretot\nel del Partit Popular, perquè és poc freqüent.\nCreu que realment és un tema preocupant i, per tant, agraeix molt el suport de\ntots els grups i el del govern, perquè és el que ho pot fer possible.\nPensa que ha arribat el moment que aquesta informació pugui ser més\naccessible i més coneguda, i li semblarà bé qualsevol proposta que faci el govern\nque tingui capacitat d’arribar molt més enllà del que arriba ara. Comenta que el\nseu grup ha posat aquesta perquè se li ha acudit aquesta, però diu que facilitaria\nmolt les coses el fet de poder accedir als valors dels gasos i les partícules\ncontaminants de l’atmosfera amb un sol clic a la web de l’Ajuntament. Constata\nque sovint aquesta informació només la coneixen els que hi tenen un interès\nespecial, i que justament s’intenta arribar a les persones que no ho coneixen prou\no que no tenen prou habilitat per arribar-hi.\nInsisteix que està obert a qualsevol proposta que ampliï la base de les famílies\nde Barcelona per facilitar el coneixement d’aquesta informació i que se suma a\nqualsevol variació que permeti obtenir l’objectiu que les famílies estiguin\ninformades.\nEl Sr. Puigdollers expressa el vot favorable de CiU, la Sra. Escarp expressa el vot\nfavorable del PSC, el Sr. Ramírez expressa el vot favorable del PP, la Sra. Sanz\nexpressa el vot favorable d’ICV-EUiA i el Sr. Portabella expressa el vot favorable\nd’UpB. S’aprova.\nb) Proposicions amb contingut de Declaració institucional\nc) Precs\nDel Grup Municipal PSC:\n11. Que el Govern municipal lliuri a tots els grups municipals l’informe sobre\nl’estat d’execució de la MPGM del Carmel i entorns que va ser entregada al Grup\nMunicipal del Partit Popular en la darrera Comissió d’Hàbitat Urbà i Medi Ambient.\nLa Sra. Escarp li diu al Sr. Vives que està gelosa, perquè, si els precs i les\npreguntes es fan públicament, la informació ha de ser compartida per tots els\ngrups.\n\n323\n\n\f324\n\nGASETA MUNICIPAL DE BARCELONA\n\nNÚM. 1\n\nI, en segon i últim lloc, li diu al tinent d’alcalde que ja no cal que els cuidi, atès\nque ara no el cuida. Finalment, dóna les gràcies als companys perquè ja té\nl’informe.\nEs dóna per tractat.\n12. Que el Govern municipal estudiï la problemàtica de l’ús dels jardins de\nWalter Benjamin per part de l’Institut Consell de Cent i endegui les actuacions\nurbanístiques i patrimonials que s’escaiguin.\nLa Sra. Escarp explica que l’Institut Consell de Cent té una limitació d’espai en el\npati i que de manera ocasional usen els jardins de davant, els jardins Walter\nBenjamin, que a més és una zona verda molt poc usada públicament. Creu que el\nmés raonable seria que l’escola s’ampliés cap a aquest espai.\nApunta que hi ha dues alternatives possibles: d’una banda, una que no\nrecomana, que és atorgar un ús provisional sobre aquesta zona verda, i, de l’altra,\nendegar el planejament urbanístic. Ja sap que el planejament urbanístic de la\nmuntanya de Montjuïc és molt difícil, perquè els verds estan molt equilibrats, però,\ncom que el tinent d’alcalde en aquesta sessió ha tingut el compromís de revisar els\nbarris de l’entorn i de la muntanya, creu que potser seria el moment que aquests\njardins s’incorporessin a l’escola i poguessin guanyar aquest espai.\nEl Sr. Puigdollers diu que hi està d’acord i que l’Ajuntament està treballant\njustament en aquesta línia; per tant, accepta el prec.\nEs dóna per tractat.\nDel Grup Municipal PP:\n13. Instar al Govern municipal a exigir a l’Autoritat Portuària de Barcelona que\nels usos no portuaris previstos a la zona de l’àrea portuària de Barcelona s’informin\na la Comissió d’Hàbitat Urbà i Medi Ambient amb caràcter previ a l’inici de la seva\ntramitació per part de l’Autoritat Portuària.\nEl Sr. Bolaños explica que el motiu del prec és que com a Ajuntament de\nBarcelona i com a Comissió d’Urbanisme coneguin si s’instal·laran usos no\nportuaris en la zona del port, tant si és la ubicació d’un museu, d’un hotel com\nd’una fàbrica de roba, per exemple. Creu que com a part interessada l’Ajuntament\nha de conèixer les intencions de l’Autoritat Portuària.\nEl Sr. Puigdollers entén que el Grup Popular ha acceptat una esmena del govern,\ni que, amb l’esmena acceptada, el govern accepta el prec amb el benentès que\ntraslladarà la informació que li arribi de l’Autoritat Portuària al despatx d’ofici\nd’aquesta comissió.\nEs dóna per tractat.\n14. Instar al Govern municipal a elaborar un pla de xoc en matèria\nd’apartaments turístics, que inclogui entre altres mesures un pla d’inspecció amb\nun augment d’inspectors especialitzats, per tal d’evitar les molèsties veïnals, tot\nevitant també els operadors que actuen sense tenir l’activitat legalitzada,\nespecialment als districtes de Ciutat Vella, Eixample, Gràcia i Sant Martí.\nEl Sr. Bolaños comenta que el tema dels pisos turístics és recurrent, i considera\nque, tot i que la normativa actual està en mans de la Generalitat de Catalunya,\nl’Ajuntament també hauria de poder legislar, ja que l’activitat de pisos turístics a\nBarcelona no és la mateixa que en altres llocs de Catalunya. Explica que en els\ndarrers exercicis hi ha hagut un boom en el negoci dels pisos turístics i que, en\nalguns casos, ha originat molèsties veïnals i problemes de convivència. Per tant,\npensa que l’Ajuntament podria fer força més coses dins de les seves competències.\nDiu que el motiu del prec, doncs, és que es posi fre a aquesta situació, per\nexemple, augmentat el nombre d’inspectors que es dediquen a controlar aquest\ntipus d’activitats, i evitar així que un negoci que dóna benefici als privats molesti\nmoltes comunitats de veïns.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl Sr. Puigdollers comunica que el govern també accepta aquest prec i explica\nque, com el Grup Popular coneix, en el transcurs de la redacció de la modificació\ndel Pla d’usos de Ciutat Vella, ja es va parlar d’aquest tema i el govern municipal\nja va manifestar la voluntat d’anar en aquesta línia.\nEs dóna per tractat.\nDel Grup Municipal ICV-EUiA:\n15. Que el Govern municipal realitzi abans de 6 mesos un procés participatiu per\ndefinir els usos ciutadans de l’espai públic que envolta el nou Centre Cultural del\nBorn.\nLa Sra. Blasco explica que s’ha acabat el Centre Cultural del Born i s’ha\ntransformat l’espai públic que l’envolta. Diu que s’ha guanyat, doncs, espai públic,\nque s’ha dignificat i se l’ha rescatat del vehicle privat reduint-ne el trànsit i\neliminant places d’aparcament. Comenta, en positiu, que s’ha creat un espai que\nno és un carrer ni una plaça, que no respon a les tipologies d’espais clàssics, que a\ntravés d’una plataforma urbana anul·la els carrers existents i crea un espai unitari i\nuna mena de buit urbà, en sentit positiu.\nAssenyala que algú ha descrit aquest espai com una gran safata amb un pastís,\nque seria el Born, però pensa que aquest buit urbà corre el perill de ser també un\nbuit humà, de deshumanitzar-se i que no acabi de ser un veritable espai ciutadà.\nIndica que ara hi ha un espai lliure, sense arbres, sense ombra, sense espais\nd’estada, pràcticament sense mobiliari urbà –només unes vuit cadires individuals. I\npensa que cal donar ús i contingut a aquesta plataforma perquè esdevingui un\nespai quotidià i de trobada, on les criatures del barri puguin jugar, on la gent s’hi\npugui estar, i alhora evitar que aquest espai sigui devorat per les terrasses\nd’activitat de restauració, que és tan potent en aquest entorn, atès que els negocis\nde restauració ja han començat a demanar posar encara més taules de les que\ntenen a fora.\nPensa que cal treballar perquè l’activitat ciutadana no relacionada amb aquesta\nactivitat comercial ocupi i es faci seu aquest espai, a partir de les seves idees, del\nseu coneixement de la dinàmica del barri i de la seva vivència quotidiana.\nPer això formula aquest prec, en què demana que el govern municipal posi en\nmarxa abans de sis mesos un procés participatiu per definir els usos ciutadans de\nl’espai públic que envolta el nou Centre Cultural del Born.\nLa Sra. Homs comparteix el diagnòstic que la Sra. Blasco feia d’aquest nou\nentorn nascut dos mesos enrere, juntament amb la inauguració del centre.\nExplica que tot això ja s’ha fet amb els veïns i que el procés participatiu ja està\nengegat i no finalitza pel fet que s’hagi inaugurat aquest nou espai.\nComenta que hi va haver el procés de participació previ, que va començar amb\nles comissions de seguiment del mateix Consell de Barri, el 5 de novembre de\n2012; que n’hi va haver un altre en el mateix marc de la comissió de seguiment, el\n8 d’abril, i en els mateixos consells de barri, tant de desembre de 2012 com d’abril\nde 2013. Diu que, a part d’això, que són marcs genèrics on es parla de tot tipus de\nqüestions del barri en general, també es van fer unes reunions específiques per\ntractar aquest entorn. Així, comunica que se’n van fer al gener, al juny i al juliol de\n2013, a més de posar a disposició dels veïns la possibilitat de ser atesos\npersonalment per qualsevol qüestió que podia anar sorgint.\nExplica que l’Ajuntament s’ha anat reunint amb la Comissió del Born, en què es\ntracten, entre d’altres, temes d’aparcament; amb l’associació El Torn del Born, i\ntambé amb els restauradors, i que, a petició de l’Ajuntament, també s’han reunit\nentre ells restauradors, veïns i entitats.\nInforma que d’aquestes trobades es van modificar unes propostes inicials de\nl’Ajuntament, i ho vol destacar perquè es vegi que aquest procés que s’ha fet amb\ntots aquests col·lectius i veïns ha tingut contingut i s’han modificat moltes coses\nque es presentaven a priori sobre el projecte.\nPosa com a exemple el tema de la mobilitat, en què inicialment es presentava\nl’opció que aquests carrers de vianants estiguessin controlats per càmeres, però\n\n325\n\n\f326\n\nGASETA MUNICIPAL DE BARCELONA\n\nNÚM. 1\n\nque, a petició dels veïns, es va demanar que, en comptes de càmeres, hi hagués\nsenyalització i presència de la Guàrdia Urbana, i així ha sigut.\nPel que fa al carrer Antic de Sant Joan, explica que hi havia d’haver un canvi de\nmobilitat i, a petició dels veïns, es va posar una pilona més enllà d’on estava\nprevista.\nEn relació amb les places d’aparcament, diu que l’Ajuntament no para d’explorar\nnoves opcions perquè continuï havent-hi places d’aparcament, perquè és evident\nque hi ha una mancança, i més quan per aquells carrers hi passaven cotxes i s’hi\npodia aparcar. Comenta, doncs, que a petició dels veïns, es va passar de 172\nplaces verdes a 284, i que això es va fer rescatant les 72 places famoses dels\njutjats, 27 places que van passar de blava a verda per donar prioritat al resident, i\n73 places més.\nQuant al Pla d’usos, diu que amb la modificació es va aprofitar per limitar que\nallà no s’hi poguessin instal·lar més bars i restaurants.\nPel que fa al tema de les cadires, concreta que la proposta del govern eren 32\nbancs buits, però que els veïns van demanar que per començar no se’n posessin\nmés, que es veiés com funcionava l’espai i que si de cas ja se’n posarien més.\nLa Sra. Blasco celebra que comparteixin la diagnosi, però no acaba d’entendre\nper què hi ha tants elements que públicament s’han expressat com a desacord si hi\nha hagut tot aquest procés participatiu.\nReconeix que hi ha sensibilitats diferents per part dels veïns i que hi ha veïns\nque participen molt i altres que no tant i expressen d’una altra manera les\nsensibilitats. Reitera la satisfacció pel procés participatiu en marxa, però insisteix\nque no acaba d’entendre per què aquest procés participatiu no s’ha acabat de\ntraduir del tot en la configuració final de l’espai.\nLi sembla que el que és pròpiament l’espai de reurbanització de tota aquella\nzona hauria d’haver contemplat i incorporat totes les propostes veïnals.\nDiu que no ha acabat d’entendre si el govern accepta el prec o no, si diuen que\nja està fet. Comenta que, pel que li arriba d’haver parlat amb els veïns, aquest\nprocés pot haver fet algun camí, però encara té molt recorregut per fer. I proposa i\ndemana que es formalitzi d’una manera molt més estructurada, de manera que les\npropostes s’acabin traduint de veritat en una transformació en l’espai, perquè té la\nsensació que es van fent coses a mesura que arriba alguna petició o queixa, però\nno d’una forma global com un debat global del barri, en què tothom hi aporta la\nseva visió i al final es fa una proposta de conjunt, que equilibri els interessos, els\ndesitjos i les activitats de tota la ciutadania.\nLa Sra. Homs aclareix que no accepta el prec.\nEs dóna per tractat.\n16. Del total d’arbrat viari, quants arbres han mort els darrers 5 anys?\nSol·licitem les dades detallades per any, espècie, districte, anys de plantació i\ncauses de la mort. Demanem que la resposta se’ns lliuri per escrit en aquesta\nComissió.\nLa Sra. Sanz comenta que presenta aquest prec perquè, com sap el regidor de\nMedi Ambient, és conscient de la situació que viu l’arbrat a Barcelona, que no és\nl’ideal, sobretot a causa de la contaminació i de la pluja escassa, i perquè\ncomparteix espais amb molts altres elements en una ciutat petita i molt compacta.\nCreu, però, que hi ha situacions previsibles i que s’han de tenir en compte. Diu que\naquest prec és per manifestar la preocupació d’algunes queixes d’associacions de\nveïns sobre l’estat de l’arbrat a la ciutat.\nVol tenir coneixement de si s’estan complint l’ISO 14.000 i els criteris de gestió\nambiental, sobretot respecte del manteniment, però sobretot vol saber com i quan\nestà previst el reg del conjunt de l’arbrat viari i quines actuacions específiques\ns’estan executant adreçades als arbres plantats recentment. Sap que el primer any\nes rega setmanalment, que el segon i durant tres anys posteriors es fa de forma\nsetmanal a l’estiu, que és quan n’hi ha més necessitat; quinzenalment a la\nprimavera i a la tardor, i un cop el mes a l’hivern. Tanmateix, diu que li han arribat\nqueixes que això no s’està complint.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nAmb el prec, doncs, demana quin és el risc actual de mortalitat que l’Ajuntament\nté quantificat sobre l’arbrat viari i especialment en relació amb els plantats\nrecentment, i sol·licita també que li facilitin el protocol per diagnosticar la situació\ndels arbres de la ciutat, per tal que es puguin avaluar amb la màxima eficiència\ntotes aquestes intervencions. No ho demana per a aquesta sessió, sinó que diu que\nanirà demanant aquesta informació. Comenta que hi ha unes dades específiques,\nperò creu que per tenir tota l’avaluació té sentit no només avaluar la quantitat,\nsinó també la qualitat del que executa l’Ajuntament.\nEl Sr. Puigdollers no diu si accepta el prec o no, perquè està formulat com a\npregunta en què se sol·licita una informació. Per tant, conclou que quan es\ndemana una informació no és un prec, sinó una pregunta, d’acord amb el\nReglament municipal.\nInsisteix, doncs, que no es manifesta si l’accepta o no perquè la formulació per\nescrit demana quants arbres han mort els darrers cinc anys del total de l’arbrat\nviari, i sol·licita les dades detallades per any, espècie, districte, any de plantació i\ncausa de la mort. Diu que tot el que la Sra. Sanz ha explicat no hi és en la\nformulació per escrit, i li contestarà, doncs, el que ha formulat per escrit.\nInforma que a la ciutat de Barcelona es moren anualment una mitjana de 192\narbres; per tant, en cinc anys se n’han mort uns 1.000. Pel que fa a les causes de\nla mort, explica que són les naturals i lògiques d’un ésser viu, que poden ser\nplagues o malures, accidents, el vent –la meteorologia és un enemic important\ndels arbres–, contaminació o danys reticulars.\nEs dóna per tractat.\nDel Grup Municipal UpB:\n17. Que el Govern municipal prengui les mesures pertinents per tal que la\ninstal·lació dels serveis de fibra òptica a la nostra ciutat no vagi en detriment de la\npreservació del paisatge urbà i la qualitat de vida de la ciutadania.\nEl Sr. Portabella explica que el prec demana que es reconverteixin algunes\nsituacions que s’estan produint a les façanes de la ciutat i que malmeten el\npaisatge urbà, segons el seu grup.\nComenta que en els últims temps estan proliferant unes caixes negres a les\nfaçanes dels edificis –a vegades més d’una–, de les quals surten uns manyocs de\ncables que van per fora de les façanes, i assenyala que l’impacte visual és evident.\nCreu que el deteriorament de la qualitat del paisatge urbà és evident i que cal\nque el govern actuï i consideri com exigir que s’instal·lin aquestes caixes negres en\naltres indrets de l’edifici, com ara els terrats, on s’instal·len els aparells d’aire\ncondicionat o les antenes parabòliques.\nExplica que aquestes caixes tenen una funció correcta –comercialitzar la fibra\nòptica–, i manifesta que no hi va en contra, però diu que el problema sorgeix\nperquè hi ha cinc operadors i cada un dels operadors, segons el nombre de clients\na l’edifici, hi va posant les seves caixes.\nPensa que és fàcil de regular i que només cal que es faci complir que aquestes\ncaixes vagin al terrat en comptes de les façanes. Ensenya unes fotos en què es veu\nque hi ha una façana amb tres caixes i que el gruix dels cables que surten no és\ninferior a mig metre, cosa que afecta el paisatge urbà i la qualitat de vida.\nDemana, doncs, al govern que intervingui urgentment per evitar que es\nmalmetin les façanes, de les quals han estat dècades traient coses perquè\nquedessin lliures i correctament com a façana.\nEl Sr. Puigdollers accepta el prec i informa que comparteix absolutament el\ndiagnòstic del Sr. Portabella. Explica que amb motiu d’això el govern ha creat un\ngrup de treball que estudia aquest tema i també ha encarregat als serveis jurídics\nl’anàlisi de l’avantprojecte de legislació de telecomunicacions per veure com pot\nafectar l’Ajuntament en aquest tema.\nReitera que accepta el prec perquè ja s’ha iniciat un treball en la línia que el Sr.\nPortabella proposa.\nEs dóna per tractat.\n\n327\n\n\f328\n\nGASETA MUNICIPAL DE BARCELONA\n\nNÚM. 1\n\n18. Que el Govern municipal estudiï la ubicació efectiva i selectiva de ruscos a\nedificis emblemàtics de la ciutat.\nEl Sr. Portabella comenta que presenta aquest prec per la importància que té,\nperò sap que hi ha el perill que es ridiculitzi i banalitzi. Espera, però, que al llarg de\nl’explicació pugui defensar-ne no només l’oportunitat, sinó també la importància.\nDemana amb aquest prec que el govern municipal estudiï la ubicació efectiva i\nselectiva de ruscos a edificis emblemàtics de la ciutat, atès que les abelles són un\nelement molt important de la sostenibilitat del planeta i que fa temps que es parla\ndels perills que suposa per a la pol·linització el fet que cada cop n’hi hagi menys.\nCita a Albert Einstein, que va dir que si les abelles desapareguessin del planeta\nl’home només tindria quatre anys de vida, ja que sense abelles no hi ha\npol·linització, no hi ha més plantes, no hi ha més animals i no hi ha res.\nAdmet que hi ha altres insectes que fan la pol·linització, però diu que, de les 100\nespècies de conreus que proporcionen el 90% dels aliments a tots els humans, 70\nestan pol·linitzades per les abelles. Per tant, considera que no és cap bajanada,\natès que els últims anys s’han detectat mortalitats massives d’abelles arreu del\nplaneta, així com una disminució de fins al 90% dels exemplars en les explotacions\nd’apicultors.\nProposa, doncs, que es faci efectiva la possibilitat de posar ruscos a la ciutat.\nEncara que pugui semblar que a les ciutats les abelles tenen més dificultats per\nviure, diu que és al contrari perquè el principal motiu de mortalitat de les abelles\nés l’ús de pesticides i herbicides i és evident que a la ciutat se n’utilitzen menys\nque en el camp.\nD’altra banda, comenta que els ruscos urbans proliferen en les grans urbs de\nmanera decidida, ja que, més enllà d’un hobby, és una opció per contribuir a la\nsostenibilitat del planeta i per consumir mel a quilòmetre zero. Cita exemples com\nLondres, que el 2008 tenia 1.677 ruscos i actualment n’hi ha 3.500, o Nova York;\naixí mateix diu que Toronto, Boston i Berlín fan la festa de la mel urbana, i que\nQuebec, Montreal i Berna són ciutats on s’està destacant.\nAssenyala que l’abella és un bioindicador, i que aquests tenen una amplitud\nestreta de nínxol ecològic, és a dir, que tenen una tolerància molt petita al canvi de\nla gamma de les condicions ambientals en què viuen. Per això creu que és\nconvenient que s’aixequi la prohibició perquè pugui haver-hi ruscos a Barcelona i\nque n’hi hagi de manera controlada i ben pensada.\nEl Sr. Puigdollers està d’acord amb el Sr. Portabella que no és una bajanada\nparlar d’abelles en una ciutat, i explica que a Barcelona l’Ajuntament té ruscos\nd’abelles a Can Solei, al viver de Tres Pins i, des del 1943, a l’antic Museu de\nZoologia del parc de la Ciutadella. Per tant, conclou que forma part una mica d’una\nvoluntat històrica de tots els governs municipals des del 1943.\nTambé reconeix que París, Londres, Berlín, Nova York, San Francisco o\nMelbourne aposten per aquest tema, i diu que té, doncs, molta lògica que\nBarcelona faci el mateix.\nPer tant, accepta el prec en el sentit de posar a estudiar aquest tema, ja que\ncreu que és un tema positiu per a la ciutat, però que s’ha de fer ben fet i assumint\nquins riscos pot haver-hi si es posen ruscos d’abelles, atès que s’han de fer\ncompatibles les abelles amb la ciutat. Es compromet, doncs, a treballar en la línia\nque proposa el Sr. Portabella.\nEl Sr. Portabella dóna les gràcies per l’acceptació del prec.\nEs dóna per tractat.\nd) Preguntes\ne) Seguiment Proposicions / Declaracions de Grup\nDel Grup Municipal PSC:\n19. Que s’informi de l’estat d’execució del prec amb núm. M1115/7568\npresentat pel Grup Municipal Socialista i acceptat pel Govern municipal a la\nComissió d’Hàbitat Urbà i Medi Ambient en data 23 de maig de 2013 amb el\ncontingut següent: Que el Govern presenti davant la Comissió d’Hàbitat Urbà i\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nMedi Ambient, amb periodicitat trimestral, un informe sobre les actuacions en\ninfraestructures del transport de competència supramunicipal o compartida amb\naltres administracions, com per exemple els accessos al port, l’estació de la\nSagrera, la línia 9 o la ronda Litoral, que inclogui: l’estat actual de les actuacions,\nel calendari previst i els acords presos en les negociacions amb les diferents\nadministracions.\nEl Sr. Vives explica que s’està acabant de fer el quadre que es demanava, i diu\nque molt aviat –la setmana següent o màxim el dilluns de la següent– els grups\ntindran el quadre que ell voldria que els grups tinguessin amb aquesta informació.\nComenta que ja estava preparat, però que revisant-lo havia vist alguna cosa que li\ncostava d’entendre i, tot i que pensava que els grups sí que l’entendrien, volia\nacabar d’entendre-ho per donar-los-el.\nEs dóna per tractada.\nDel Grup Municipal PP:\n20. Es requereix al Govern municipal que informi sobre les gestions realitzades i\nl’estat d’execució de la proposició M1115/5631, aprovada en la sessió de 13 de\ndesembre de 2012: La Comissió d’Hàbitat Urbà i Medi Ambient acorda: Instar al\nGovern municipal a què presenti, en el termini de 6 mesos, un projecte de passeig\nmarítim des de la zona de la platja de la Mar Bella fina a la zona de la plataforma\nprevista inicialment per al Zoo marí, per tal de millorar la connectivitat entre les\nzones residencials i la zona de parcs i platges, amb la indicació de la\ncalendarització i inversió prevista per aquest mandat.\nEl Sr. Bolaños explica que el seguiment és sobre el tema del projecte del passeig\nmarítim entre la Mar Bella i el que és la plataforma del que ha de ser el zoo marí.\nComenta que es tracta d’un projecte molt important per a Barcelona, del qual fa\ntemps que es va aprovar la proposició, i diu que la situació no ha millorat. Per això\nvol saber com està el tema.\nEl Sr. Vives comenta que s’està treballant amb tres arquitectes de prestigi –\nCarles Muro, Ton Salvadó i Inés de Rivera– per tenir una visió global de tot el front\nlitoral.\nDiu que s’ha retardat una mica la feina perquè s’hi vol incloure tot el que és\nimportant. Atès que ha passat el temps, creu que el més adequat en l’estat actual\nde l’estudi és fer una sessió de treball perquè els grups en coneguin l’estat. No es\npot comprometre a tenir-ho en 15 dies, i per això pensa que és molt millor\nasseure’s i que els grups vegin com s’hi està treballant.\nEl Sr. Bolaños vol que el projecte no quedi al calaix i que s’executi en aquest\nmandat, perquè considera que Barcelona no es mereix la situació en què està la\nzona. Apunta que qualsevol passeig marítim de qualsevol ciutat de costa catalana\nté un passeig marítim millor que aquesta zona de la ciutat.\nAfegeix que a Barcelona s’han construït molts carrils bici, alguns molt ben\nconstruïts i altres no tan utilitzats, però considera que si hi ha una zona de la ciutat\nen què s’ha de poder anar en bici és el passeig marítim, i diu que en aquella zona\nno es pot anar en bici perquè està tallat, i hi ha un aparcament totalment indigne\nen superfície on s’amunteguen els cotxes, qüestió que cal solucionar.\nDemana, doncs, màxima prioritat, perquè creu que Barcelona guanyaria molt\namb aquest espai públic.\nEl Sr. Vives diu que, justament com que té tanta prioritat, s’ha de fer bé. Explica\nque amb l’àrea metropolitana s’està fent el que és l’entorn ciclable de l’àrea\nmetropolitana, que precisament agafa tot aquell sector i que té un àmbit molt\nproblemàtic, que és el pas pel Fòrum.\nComenta que la zona del Fòrum, el zoo marí, el lligament amb el Besòs i amb\nSant Adrià, i la problemàtica del tractament de la platja al davant de les tres\nxemeneies, per on passa el col·lector, és una zona que els incumbeix perquè\nl’Ajuntament presideix el Consorci del Besòs. Diu que cal lligar el Fòrum, la platja\nde la Mar Bella amb la zona d’aquest aparcament per donar-hi sentit urbanístic de\ncontinuïtat. Argumenta que justament perquè es vol fer ben fet s’està treballant\n\n329\n\n\f330\n\nGASETA MUNICIPAL DE BARCELONA\n\nNÚM. 1\n\namb arquitectes importants a la ciutat. Vol, a més, que tingui un pes específic i\nque no sigui un pedaç per sortir del pas, i diu que per això s’han allargat els\ntreballs.\nCoincideix amb el Sr. Bolaños que, més enllà d’una zona sensible, dins l’èxit que\nva representar l’obertura de Barcelona a les platges, és una zona no acabada que\ncal acabar adequadament.\nEs dóna per tractada.\nDel Grup Municipal ICV-EUiA:\n21. Que el Govern municipal informi de les actuacions realitzades en relació al\nprec presentat en la sessió de 18 d’abril de 2013 amb el contingut següent:\n(M1115/7345) Que el Govern municipal: - Impulsi la reurbanització de l’espai\npúblic i la millora dels serveis urbans a l’àmbit del PMU La Clota conservació,\nespecialment en aquelles zones que no estan incloses en unitats de gestió\nurbanística. - Doni resposta a les situacions d’infrahabitatge dels veïns afectats pel\nPMU La Clota Reordenació, instant a la Junta de Compensació a donar una solució.\nLa Sra. Blasco recorda que el mes d’abril Iniciativa va presentar un prec que el\ngovern va acceptar al voltant de la Clota, en què demanava dues coses: d’una\nbanda, que s’impulsés la reurbanització de l’espai públic i la millora dels serveis\nurbans en l’àmbit del Pla de millora urbana de La Clota Conservació en les zones\nno incloses en unitats de gestió urbanística, i, de l’altra, que es donés resposta a\nles situacions d’infrahabitatge dels veïns afectats pel Pla de millora urbana de la\nClota Reordenació, instant la junta de compensació a donar-hi solució.\nVol saber, doncs, quin grau d’execució té aquest prec.\nEl Sr. Vives explica que, pel que fa a la reurbanització de l’espai públic, hi ha un\navantprojecte redactat i el govern està en fase de contractar l’executiu. Comenta\nque alguns dels objectius actualitzats són completar els serveis presents al barri,\nque presenta les deficiències pròpies dels espais de marge, i també soterrar els\nserveis aeris existents, millorar la mobilitat a peu de barri i la qualitat i la quantitat\nde l’espai públic.\nInforma que l’àmbit d’actuació correspon al passatge Feliu, al carrer de la\nPuríssima, al passatge Sant Jaume, al carrer Amor i al carrer Capcir, i que\nl’avantprojecte divideix l’àmbit en tres àrees diferenciades. Diu que donarà a la\nSra. Blasco la resposta per escrit, per tant, no cal que en prengui nota.\nPel que fa a les situacions d’infrahabitatge, indica que a les cinc famílies que\ndins l’àmbit de La Clota Reordenació sol·licitaven un habitatge de reallotjament,\nse’ls han ofert diferents habitatges de protecció oficial en règim de lloguer a\nBarcelona, de les quals quatre han optat per habitatges de provisió a la Clota –\navinguda de l’Estatut, 9 i 11– i una família ha optat per un habitatge de protecció\nfora del barri, al carrer Pujades.\nDiu que s’està negociant amb la junta de compensació per formalitzar el\nreallotjament d’aquestes cinc famílies, amb l’abonament de les indemnitzacions\nfixades al projecte de reparcel·lació per compensació.\nLa Sra. Blasco, en relació amb les tasques de reurbanització, diu que en l’últim\nConsell de Barri es va presentar un avantprojecte per reurbanitzar alguns carrers\nde la Clota dels quals el Sr. Vives ha començat a fer la llista.\nComenta que aquests primers dibuixos de l’avantprojecte semblaven fets des\nd’un despatx per algú que no acabava de conèixer la zona, perquè ni les\ndimensions ni les propostes eren possibles, però troba bé que hagin fet un primer\npas.\nEntén que cal fer un executiu que s’ajusti molt més a la realitat que no els\nrenders que es van lliurar al Consell de Barri, que desvirtuaven l’espai real.\nComenta que l’Ajuntament va explicar als veïns que tenien previst fer-ho en tres\nfases, els anys 2014, 2015 i 2016, i que començarien les obres el quart trimestre\ndel 2014, però diu que no ha sabut veure en cap de les propostes pressupostàries\ndel govern cap actuació dedicada a la Clota. Es pregunta, doncs, on és al\npressupost, si això el govern té previst fer-ho com a manteniment integral. Té molt\nclar que la Clota ha estat molt temps afectada, que no s’hi han pogut fer grans\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ninversions i per això molts carrers no tenen serveis bàsics. Constata, doncs, que\nnecessita una inversió important.\nQuant al reallotjament dels veïns, sap que de paraula els han dit que els\nreallotjarien, però diu que encara no hi ha res en ferm. Vol saber, per tant, quan\nes formalitzarà realment aquest reallotjament.\nEl Sr. Vives diu que per tenir una idea global cal tenir un projecte executiu\naprovat, i aquest encara està en fase de contractació. Comenta que quan estigui\naprovat es podrà parlar veritablement amb els veïns.\nApunta que la feina va avançant, però que cal que sigui una feina solvent.\nEs dóna per tractada.\nVI) Mocions\nNo havent-hi altres assumptes per tractar, la Presidència aixeca la sessió a les\ndinous hores i dinou minuts.\n\n331\n\n\f332\n\nGASETA MUNICIPAL DE BARCELONA\n\nNÚM. 1\n\nAcords\nAcords de les sessions del mes de desembre de 2013\nCOMISSIÓ DE PRESIDÈNCIA I RÈGIM INTERIOR\nSessió d’11 de desembre de 2013.\nPart Decisòria / Executiva\nPropostes d’acord\n1. Aprovar inicialment el Reglament de Participació Ciutadana, d’acord amb el\ndocument que obra en l’expedient; i sotmetre’l a informació pública per un termini\nde noranta dies, de conformitat amb allò disposat a l’article 112 del Reglament\nOrgànic Municipal Municipal.\n2. Aprovar inicialment el Reglament General d’Organització i Funcionament dels\nDistrictes, d’acord amb el document que obra en l’expedient; i sotmetre’l a\ninformació pública per un termini de noranta dies, de conformitat amb allò disposat\na l’article 112 del Reglament Orgànic Municipal.\n3. Aprovar inicialment el Reglament Intern del Consell de Ciutat, d’acord amb el\ndocument que obra en l’expedient; i sotmetre’l a informació pública per un termini\nde noranta dies, de conformitat amb allò disposat a l’article 112 del Reglament\nOrgànic Municipal.\n4. Aprovar inicialment la modificació del Reglament Orgànic Municipal per tal\nd’establir un sistema per a l’aixecament de les actes de les sessions de les\nComissions del Consell Municipal i dels Consells de Districte, basat en el seu\nenregistrament en suport apte per a la gravació i reproducció del so i de la imatge;\ni sotmetre-la a informació pública per un termini de 30 dies, a comptar des de\nl’endemà de la seva publicació en el Butlletí Oficial de la Província, de conformitat\namb allò previst a l’article 178 del Decret Legislatiu 2/2003, de 28 d’abril, pel qual\ns’aprova el text refós de la Llei municipal i de règim local de Catalunya, i a l’article\n112 del propi Reglament Orgànic Municipal.\n5. Anul·lar part de l'autorització i disposició de despesa del contracte que té per\nobjecte el servei de neteja (2013-2014-2015) i recollida selectiva dels edificis i\nlocals municipals adscrits als diferents districtes i gerències de l'Ajuntament de\nBarcelona, per un import de 683.982,80 euros IVA inclòs, amb càrrec al\nPressupost/os i Partida/es indicades en la relació comptable annexa a aquest\nmateix document, atès que la quantia prevista es va determinar en base a preus\nunitaris i els imports inicials del contracte han resultat superiors a la despesa\nefectuada en base a les necessitats del servei. I amb el següent desglossament:\nLOT 1: Gerència de Recursos, Gerència de Recursos Humans i Organització i\nDistricte de l’Eixample, amb codi de contracte 12002641, per un import de\n152.395,88 euros, adjudicat a Clece, SA, NIF A80364243. LOT 2 Districte de Sant\nMartí i Districte de Sant Andreu , amb codi de contracte 12002643, per un import\nde 129.000,00 euros, adjudicat a Otima Lesan, SL, NIF B60124831. LOT 3 Districte\nde Ciutat Vella i Districte de Sants-Montjuïc, amb codi de contracte 12002645, per\nun import de 78.000,00 euros, adjudicat a Clece, SA, NIF A80364243. LOT 4\nGerència de Qualitat de Vida, Igualtat i Esports i Districte de Nou Barris, amb codi\nde contracte 12002647, per un import de 104.000,00 euros, adjudicat a Otima\nLesan, SL, NIF B60124831. LOT 5 Gerència de Prevenció, Seguretat i Mobilitat,\namb codi de contracte 12002648, per un import de 62.548,46 euros, adjudicat a\nClece, SA, NIF A80364243. LOT 6 Districte de les Corts, Districte de Sarrià-Sant\nGervasi i Districte de Gràcia, amb codi de contracte 12002649, per un import de\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n95.038,46. Euros, adjudicat a La Bruixa neteges generals i manteniment, SL, NIF\nB61399408. LOT 7 Districte d’Horta-Guinardó i Gerència d’Hàbitat Urbà, amb codi\nde contracte 12002650, per un import de 63.000,00 euros, adjudicat a Otima\nLesan, SL, NIF B60124831.\nPart d’Impuls i control\nProposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n6. La Comissió de Presidència i Règim interior acorda que s'elabori un Pla\nd'Accessibilitat Integral de les instal·lacions del Zoo de Barcelona, i que s'inclogui\naquest pla en l'informe que cal presentar en aquesta Comissió de Presidència i\nRègim Interior sobre les accions de manteniment i inversions a realitzar en el Zoo\nde Barcelona, amb calendari d'actuacions i pressupost.\nDel Grup Municipal PP:\n7. La Comissió de Presidència i Règim interior acorda instar al Govern municipal\na elaborar un Protocol que estableixi els criteris de participació de l'Ajuntament de\nBarcelona en fundacions i consorcis amb l'objectiu de racionalitzar i reduir la seva\npresència en aquestes entitats. Presentar aquest Protocol als Grups Municipals.\nDel Grup Municipal ICV-EuiA:\n8. La Comissió de Presidència i Règim Interior acorda que el Govern municipal:\n1) Insti a la Fundació Mobile World Capital Barcelona a que inclogui en la propera\nedició del Mobile World Congress la creació d'un espai de reflexió i diàleg sobre la\nresponsabilitat social de les empreses de telefonia mòbil en l'explotació dels\nrecursos naturals. 2) Faci les gestions necessàries davant el Govern de l'Estat i la\nUnió Europea perquè impulsin legislacions a fi que no s'utilitzin minerals \"obtinguts\nil·legalment\" procedents de zones en conflicte.\nDel Grup Municipal UpB:\n9. La Comissió de Presidència i Règim Interior acorda instar el Govern municipal\na presentar, en un termini de 6 mesos, un informe sobre els solars, edificis i\npropietats de l'estat espanyol a Barcelona, on hi figurin els corresponents metres\nquadrats de sòl i de sostre, el seu valor cadastral i el seu ús actual, i on es puguin\nidentificar aquells que provenen de cessions de l'Ajuntament de Barcelona.\nCOMISSIÓ D'ECONOMIA, EMPRESA I OCUPACIÓ\nSessió d’11 de desembre de 2013.\nPart Decisòria / Executiva\nPropostes d’acord\n1. Ratificar el decret d'Alcaldia, de 15 de novembre de 2013, pel qual s'esmena\nper raons d'urgència, la clàusula setena, reguladora del règim de les fiances del\nplec administratiu particular del contracte que ha de regir l'adjudicació de la\nconservació i explotació publicitària dels quioscos de premsa instal·lats a la via\n\n333\n\n\f334\n\nGASETA MUNICIPAL DE BARCELONA\n\nNÚM. 1\n\npública, llevat dels de La Rambla, en el sentit de suprimir la referència relativa a\nl'expressió \"inclosa la seva pròrroga\", per no resultar d'aplicació al present\ncontracte.\n2. Declarar vàlida la concurrència pública celebrada per a l’adjudicació del\ncontracte per a la conservació i explotació publicitària dels quioscs de premsa\nubicats a la ciutat de Barcelona, llevat els situats a la Rambla i com a conseqüència\nadjudicar a la societat Corporación Europea de Mobiliario Urbano SA (CEMUSA) el\ndit contracte per un preu anual unitari de 9.200,00 euros, més l’IVA, amb\nsubjecció a les clàusules del Plec aprovat per acord de la Comissió d’Economia,\nEmpreses i Ocupació del Consell Municipal en sessió de 9 d’octubre de 2013 i les\npropostes derivades de la seva oferta; requerir-la perquè en el termini de quinze\ndies a comptar des de la notificació del present acord constitueixi a la Tresoreria\nMunicipal la garantia definitiva que preveu la clàusula setena del dit Plec;\nformalitzar el contracte; i facultar l'Alcaldia per a realitzar totes les actuacions\nencaminades a concretar, clarificar i executar el present acord.\n3. Resoldre, en els termes que resulten de l’informe de la Direcció de Patrimoni,\nles al·legacions presentades, en el tràmit d'informació pública de l’expedient relatiu\na l’aprovació del Plec de clàusules reguladores per a la concessió de l'ús privatiu de\ndomini públic municipal dels quioscos situats a la via pública per a la venda de\ndiaris, revistes, llibres i altres publicacions periòdiques; aprovar definitivament el\nPlec de clàusules reguladores; adjudicar-la, com a resultat de la convocatòria\ncelebrada, mitjançant la transformació de les llicències actuals, a favor dels titulars\nque es troben relacionats en el document annex; formalitzar la concessió; i facultar\na l’Alcaldia per a realitzar les actuacions encaminades a concretar, clarificar i\nexecutar el present acord.\n4. Modificar parcialment per raó d’interès públic, la concessió administrativa per\na la realització de les obres i l’explotació d’un aparcament públic subterrani situat\nals jardins del Doctor Roig i Raventós, adjudicat el 29 d’octubre de 2010 a\nl’empresa INMOMEDIC 09, SL, per tal de restablir l’equilibri econòmic financer del\ncontracte, derivat de la diferència del cost per a la reordenació de la superfície i en\nels termes previstos en el Projecte Executiu d’obres, aprovat per la Comissió de\nGovern, en sessió de 25 de juliol de 2013, mitjançant la compensació econòmica\nper un import de 454.024,14 euros (IVA inclòs), de conformitat amb l’art. 282 del\nReial Decret Legislatiu 3/2011, de 14 novembre, pel qual s’aprova el text refós de\nla Llei de Contractes del Sector Públic.\n5. Declarar deserta, per manca de licitadors, la concurrència pública convocada\nen relació a la constitució d’un dret real de superfície de la finca de propietat\nmunicipal situada a l’avinguda de la Mare de Déu de Montserrat núm. 5-11, per a\nla construcció i posterior explotació d’una residència assistida per a gent gran,\naprovada per acord de la Comissió d’Economia, Empresa i Ocupació del Consell\nMunicipal de 19 de juny de 2013.\n6. Modificar parcialment per raó d’interès públic, la concessió administrativa per\na la realització de les obres i l’explotació d’un aparcament públic subterrani situat\nals jardins de Salvador Espriu, adjudicat el 21 de desembre de 1964 a l’empresa\nSABA Aparcamientos SA., per tal de restablir l’equilibri econòmic financer del\ncontracte, derivat del cost d’execució del Projecte de substitució d’un ascensor i de\nles baranes exteriors de l’aparcament per un import màxim de 332.332,23 euros\nIVA inclòs, segons es determina al Projecte tècnic que s’aprova, d’acord amb allò\nque preveu l’article 37.6 del decret 179/1995, de 16 de juny, pel que s’aprova el\nreglament d’obres, activitats i serveis de les entitats locals i l’art. 163.2 del Reial\nDecret Legislatiu 2/2000, de 16 de juny, pel qual s’aprova el text refós de la Llei\nde Contractes de les Administracions Públiques, aplicable al present contracte per\nraons temporals. Formalitzar la modificació contractual i facultar l’Alcaldia per a la\nrealització de totes aquelles actuacions encaminades a clarificar, concretar i\nexecutar el present Acord.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n7. Aprovar la certificació final del contracte mixt núm. 10001338, que té per\nobjecte les obres de construcció d'una escola Bressol i la pista poliesportiva del\ncarrer Neptú, núms. 6-12, per import de 65.304,88 euros, corresponent a l'escreix\nd'amidaments derivat de la relació valorada de 22 de juliol de 2013, que consta a\nl'expedient, de conformitat amb els articles 217 de la Llei de Contractes del Sector\nPúblic i 166 del RGTRLCAP; autoritzar i disposar l'esmentada despesa a favor de\nl'empresa Obres i Contractes Penta, SA (NIF A60514643) amb càrrec a la partida\n06.06-321.11-622.91.\nPart d’Impuls i control\nProposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PP:\n8. La Comissió d'Economia, Empresa i Ocupació acorda instar al Govern\nmunicipal a la congelació dels preus públics per l'any 2014, sense que hi hagi cap\ntipus d'increment.\nDel Grup Municipal UpB:\n9. La Comissió d'Economia, Empresa i Ocupació acorda instar al govern\nmunicipal a desenvolupar una estratègia per a la implantació d'activitat industrial\nen el sòl industrial de la nostra ciutat, que inclogui, entre d'altres: 1. L'estudi dels\nrequeriments per a aquesta implantació. 2. La definició d'una oferta atractiva i\nadequada als requeriments de la nova indústria. 3. La cerca activa i la concreció de\nmesures per a l'atracció d'activitat industrial, tant al nostre país com a nivell\ninternacional. 4. La concreció d'una oficina de suport als tràmits per a la instal·lació\nde nova activitat industrial.\nCOMISSIÓ D'HÀBITAT URBÀ I MEDI AMBIENT\nSessió de 10 de desembre de 2013.\nPart Decisòria / Executiva\nPropostes d’acord\n1. 1r) Declarar les obres per a l'ampliació (5.221 m2) i reforma (9.330 m2) de\nl'Edifici Docent amb Laboratori d’Anàlisi i Recerca de l'Hospital del Mar, amb\nl’objecte de millorar de les mesures de protecció i prevenció contraincendis, millora\nde la seguretat de les instal·lacions i millora de l'accessibilitat, a què es refereix la\nllicència atorgada el 5 de juny de 2013 a l’expedient 01-2011LM21201, d’especial\ninterès i utilitat pública, perquè és una actuació d’especial interès i utilitat\nmunicipal, hi concorren circumstàncies socials per poder gaudir d’una bonificació,\natès que reuneix les condicions establertes en l’article 7è de l’Ordenança Fiscal 2.1\nper a l’any 2013; 2n) Concedir a Consorci Mar Parc Salut de Barcelona (Hospital\ndel Mar) una bonificació del 70% (que suposa la bonificació de 419.762,69 euros),\nsobre la part corresponent de la quota inicial de l’impost de construccions,\ninstal·lacions i obres, (calculada sobre el pressupost inicial de l'obra), respecte a\nles referides obres, i 3r) Aplicar el mateix tipus de bonificació al cost total de l’obra\nque resulti de la inspecció final de l'obra.\n\n335\n\n\f336\n\nGASETA MUNICIPAL DE BARCELONA\n\nNÚM. 1\n\n2. Aprovar inicialment, de conformitat amb l'article 66.3 de la Carta Municipal de\nBarcelona, la modificació del Pla General Metropolità per a la reordenació de\nl’entorn de la ronda de Dalt, entre el Parc de Cervantes i el Parc del Castell de\nl’Oreneta, d’iniciativa municipal; i exposar-la al públic pel termini d’un mes.\nPart d’Impuls i control\nProposicions / Declaracions de Grup\nEs fa constar que la Proposició / Declaració de Grup que es transcriu a\ncontinuació té naturalesa d’acte d’impuls polític de l’acció del govern i no produeix\nefectes jurídics com a acte administratiu resolutori.\nDel Grup Municipal UpB:\n3. La Comissió d'Hàbitat Urbà i Medi Ambient acorda que el govern municipal\nelabori de forma urgent el registre municipal de solars sense edificar als sectors\ninclosos dins de les àrees de tempteig i retracte que permeti valorar la tramitació\ndels processos d'expropiació o edificació forçosa, previstos a la Llei d'Urbanisme,\nque en cada cas es poguessin derivar.\nCOMISSIÓ DE QUALITAT DE VIDA, IGUALTAT, JOVENTUT I ESPORTS\nSessió de 13 de desembre de 2013.\nPart Decisòria / Executiva\nPropostes d’acord\n1. Adjudicar a Col·lectiu d'Esport per a Tothom \"10\" CLUB amb núm. de NIF\nG60775715, el contracte núm. 13C00003, que té per objecte la gestió i explotació\ndel complex esportiu municipal Olímpia per un termini de 14 anys, amb un cànon\nfix anual de 6.000,00 euros, en base a la proposta de la Mesa de contractació i a\nl'empara del que s'estableix en el Reial Decret Legislatiu 3/2011, de 14 de\nnovembre, pel qual s'aprova el text refòs de la Llei de Contractes del Sector Públic.\nNotificar la present resolució als licitadors i publicar-la al perfil del contractant.\nRequerir l’adjudicatari perquè en un termini màxim de 15 dies hàbils a comptar de\nl’endemà de la notificació d’aquesta resolución comparegui per formalitzar el\ncontracte.\nPart d’Impuls i control\nProposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n2. La Comissió de Qualitat de Vida, Igualtat, Joventut i Esports acorda: 1. Instar\nal govern de la ciutat a realitzar un estudi sobre la realitat socioeconòmica i de\ncondicions de vida de les persones de 65 anys i més. 2. Que en el transcurs de tres\nmesos presenti, en la Comissió de Qualitat de Vida, Igualtat, Joventut i Esports, el\nresultat d'aquest estudi.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDel Grup Municipal PP:\n3. La Comissió de Qualitat de Vida, Igualtat, Joventut i Esports acorda: Instar al\nGovern municipal a: - Presentar un informe, en el termini de quatre mesos en\naquesta Comissió, sobre les reformes que s'han de dur a terme per a l'abordatge\nde l'atenció de les persones amb discapacitat intel·lectual en la seva etapa adulta\nper facilitar l'accés al món laboral i en la vellesa, per tal d'acompanyar-les\nadequadament en aquestes etapes amb l'objectiu de donar les màximes\noportunitats, suport i uns serveis eficients a aquestes persones i les seves famílies.\n- Que aquest informe es realitzi amb la participació de les entitats i associacions\nque treballen amb les persones amb discapacitat intel·lectuals i les seves famílies.\nDel Grup Municipal ICV-EuiA:\n4. La Comissió de Qualitat de Vida, Igualtat, Joventut i Esports acorda instar el\ngovern municipal a no introduir cap formula de copagament en l'àmbit dels serveis\nsocials de competència municipal.\nDel Grup Municipal UpB:\n5. La Comissió de Qualitat de Vida, Igualtat, Joventut i Esports acorda instar al\ngovern municipal a habilitar un espai per acollir el Centre Unificat de Recursos i\nServeis LGBT de Barcelona.\nCOMISSIÓ DE CULTURA, CONEIXEMENT, CREATIVITAT I INNOVACIÓ\nSessió de 12 de desembre de 2013.\nPart Decisòria / Executiva\nPropostes d’acord\n1. Aprovar inicialment l’adhesió de l’Ajuntament de Barcelona com a ens\nconsorciat al Consorci Institut Ramon Llull. Aprovar inicialment els Estatuts del\nConsorci, segons documentació adjunta. Sotmetre aquest acord, juntament amb\nels Estatuts, als tràmits d’informació pública i audiència als eventuals interessats,\ndurant el termini de trenta dies hàbils a comptar des de la publicació del\ncorresponent acord en el Butlletí Oficial de la Província de Barcelona.\nPart d’Impuls i control\nProposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n2. La Comissió de Cultura, Coneixement, Creativitat i Innovació acorda que el\nGovern municipal presenti, en un termini màxim de 3 mesos, un informe que\nanalitzi la situació de la formació de persones adultes a la ciutat (contemplant\nl'evolució de l'oferta i la demanda i la detecció de necessitats), així com les\npropostes de futur per a aquests ensenyaments.\nDel Grup Municipal UpB:\n3. La Comissió de Cultura, Coneixement, Creativitat i Innovació acorda instar el\nGovern municipal, tal i com es va pactar en el Pla de Futur aprovat pel Consell de\n\n337\n\n\f338\n\nGASETA MUNICIPAL DE BARCELONA\n\nNÚM. 1\n\nBarri de Vallvidrera, amb el suport dels grups municipals i les entitats que hi\nformen part, destinar l'antic mercat de Vallvidrera a un equipament de serveis per\nal barri (sala polivalent, espais per a les entitats, etc.)\nCOMISSIÓ DE SEGURETAT I MOBILITAT\nSessió 12 de desembre de 2013.\nPart d’Impuls i control\nProposicions / Declaracions de Grup\nEs fa constar que les Proposicions / Declaracions de Grup que es transcriuen a\ncontinuació tenen naturalesa d’actes d’impuls polític de l’acció del govern i no\nprodueixen efectes jurídics com a actes administratius resolutoris.\nDel Grup Municipal PSC:\n1. La Comissió de Seguretat i Mobilitat acorda: I. Instar al Govern municipal a\nprendre les mesures oportunes per tal que la Unitat d'Investigació de la GUB\ncomenci a treballar de manera ordinària i contínua el primer semestre del 2014. II.\nComunicar aquest acord i instar al Departament d'Interior de la Generalitat de\nCatalunya per tal que l'assumpció d'aquestes competències es faci en el marc de la\nrevisió i actualització del vigent conveni de coordinació i cooperació en matèria de\nseguretat subscrit l'any 2005 entre l'Ajuntament de Barcelona i el Departament\nd'Interior.\nDel Grup Municipal PP:\n2. La Comissió de Seguretat i Mobilitat acorda: Instar al Govern municipal a\nestudiar que es repercuteixi a l'infractor el cost del decomís del dipòsit de bens\nintervinguts per la Guàrdia Urbana, així com de la seva destrucció i/o reciclatge, en\naquells casos de gran distribució d'articles destinats a la venda ambulant no\nautoritzada.\nDel Grup Municipal ICV-EuiA:\n3. La Comissió de Seguretat i Mobilitat acorda: 1. Expressar la preocupació per\nl'efecte que pot tenir l'avantprojecte de llei per a la protecció de la seguretat\nciutadana que està elaborant el govern de l'Estat, sobre la garantia i l'exercici de\ndrets fonamentals i llibertats. 2. Expressar el rebuig a l'”Anteproyecto de Ley para\nla protecció de la seguridad ciudadana\" que està elaborant el govern de l'Estat.\nDel Grup Municipal UpB:\n4. La Comissió de Seguretat i Mobilitat acorda instar al Govern municipal a\npresentar en aquesta Comissió, en un termini de 3 mesos, un estudi sobre les\ndiverses opcions d'accés i pagament als busos de Barcelona i els efectes de la\nimplantació de la T-MOBILITAT, abm l'objectiu d'agilitzar l'encotxament i\ndesencotxament i garantir l'accessibilitat a les màquines validadores dels títols de\ntransport.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n339\n\nCONSELLS MUNICIPALS DE DISTRICTE\nAcords\nDistricte 9. Sant Andreu\nAcords de la sessió del dia 12 de desembre de 2013\nEl Ple del Consell Municipal del Districte de Sant Andreu, en sessió ordinària de\n12 de desembre de 2013, acordà el següent:\nAprovar l’acta de la sessió ordinària de 10 d’octubre de 2013 i de la sessió\nextraordinària de 6 de novembre de 2013.\nPART INFORMATIVA\nRestar assabentat del despatx d’ofici.\nRestar assabentat de la resolució del Regidor del Districte de data 14 d’octubre\nde 2013, per la qual es nomena membres del Jurat del Premi a la Solidaritat i la\nCooperació internacional al Districte de Sant Andreu, edició 2013.\nRestar assabentat de la resolució del Regidor del Districte de data 28 d’octubre\nde 2013, per la qual es nomena membres del Jurat dels Premis Sant Andreu 2013.\nRestar assabentat dels acords de la Comissió de Govern del Districte de 21 de\nnovembre i de 9 de desembre de 2013, pels quals s’aprova i es modifica,\nrespectivament, la proposta de Preus Públics dels equipaments del Districte de\nSant Andreu per a 2014.\nRestar assabentat de la mesura de govern relativa a la continuació de la\ncommemoració dels 60 anys de la fundació del barri del Congrés.\nRestar assabentat de la mesura de govern relativa al cicle de cultura catalana:\nany de la Sardana. Commemoració 1714. Barcelona, capital de la cultura catalana\nRestar assabentat de l’informe del Regidor del Districte.\nPART D’IMPULS I CONTROL\nAcceptar, per unanimitat de tots els grups, la proposició presentada pel GMD\nd’UxB, per la qual s’acorda: “Instar a l’IMEB a fer un esforç extraordinari per tal de\npromoure, a tots els centres educatius del Districte de Sant Andreu, mesures que\nredueixin la despesa de material escolar, com poden ser la socialització dels llibres\nde text, els mercats d’intercanvi de material escolar per a les famílies, o qualsevol\naltra iniciativa que persegueixi el mateix objectiu”.\nAcceptar, per unanimitat de tots els grups, la proposició presentada pel GMD del\nPSC, per la qual s’acorda: “1. Que s’impulsi la creació d’un equip de professionals i\nentitats del barri que treballin en l’àmbit de la infància per dissenyar el Projecte de\nCentre Obert, així com garantir que la coordinació del Centre sigui assumida per\nprofessionals vinculats al barri i que, per tant, coneguin en profunditat les\nnecessitats dels nens i nenes del Baró de Viver i la realitat social de les famílies; 2.\n\n\f340\n\nGASETA MUNICIPAL DE BARCELONA\n\nNÚM. 1\n\nQue es posi en marxa un Projecte de Centre Obert a les instal·lacions de l’escola\nBaró de Viver, o algun altre equipament, que complementi el Projecte Educatiu de\nles escoles del barri a través de l’educació no formal per a la infància d’entre 3 a\n12 anys fóra d’horari escolar consolidant, així un Projecte Educatiu Integral al Baró\nde Viver; 3.\nQue el govern del districte aporti els recursos necessaris per\ngarantir la continuïtat de la biblioteca de l'escola durant els propers anys, i es\npromocioni la seva utilització entre les famílies del barri del Baró de Viver”.\nDECLARACIONS INSTITUCIONALS\nDeclaració institucional presentada pel GMD d’ICV-EUiA, aprovada amb el\nrecolzament dels GMD d’UxB, ICV-EUiA, PSC i CIU, en relació a les conclusions del\nComitè de Desaparicions Forçades de l’ONU sobre el cas de la Guerra Civil\nespanyola i la dictadura franquista:\n“El Districte de Sant Andreu manifesta que l’Estat ha d’assumir un rol de\nlideratge i comprometre’s de manera més activa per atendre la demanda de milers\nde famílies que busquen saber què va passar i on són els seus familiars\ndesapareguts durant la Guerra Civil i la dictadura. L’Estat hauria d’assumir la seva\nresponsabilitat per desenvolupar una política d’Estat comprensiva, coherent i\npermanent de recerca de la veritat, implantació de la justícia i reparació de les\nvíctimes.\nReconeix el paper que han tingut les iniciatives de les famílies de les víctimes,\nper la societat civil i per l’administració de la Generalitat de Catalunya i d’altres\ncomunitats autònomes per la recuperació de la memòria, la justícia i la reparació\ndavant les desaparicions forçades durant la Guerra Civil i la dictadura.\nLamenta la situació d’impunitat pels casos de desaparicions forçades durant la\nGuerra Civil i la dictadura i reclama l’inici de les investigacions judicials efectives\npertinents, ja que els drets processats a una investigació, a la veritat i a la justícia\nsón fonamentals per a la percepció de reparació de les víctimes.\nPer tot això, el Districte de Sant Andreu dóna el seu suport a les conclusions i\nrecomanacions del Comitè de Desaparicions Forçades de l’ONU i insta al seu\ncompliment per part de l’Estat espanyol”.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nDISPOSICIONS GENERALS\nAcords dels òrgans de govern\nEl Plenari del Consell Municipal, en sessió del dia 29 de novembre de 2013, ha\nacordat:\nRatificar el Decret d’Alcaldia, de 22 d’octubre de 2013, que designa els Srs.\nGuido Hugelshofer i Josep Lluís Alay Rodríguez membres del Patronat de la\nFundació Privada Julio Muñoz Ramonet, complementant, en els termes esmentats,\nel Decret d’Alcaldia S1/D/2011-03716 de 26 de juliol de 2011, ratificat ple Plenari\ndel Consell Municipal de 30 de setembre de 2011.\nBarcelona, 4 de desembre de 2013. La Secretària delegada, Míriam Cabruja\nEscobedo\n\n341\n\n\f342\n\nGASETA MUNICIPAL DE BARCELONA\n\nNÚM. 1\n\nDecrets de l’Alcaldia\nDecret. En ús de les facultats atribuïdes a aquesta Alcaldia per l’article 13è. de\nla Carta Municipal de Barcelona, disposo:\nAprovar canviar les denominacions de les vies del Districte de Sarrià-Sant\nGervasi que es relacionen a continuació:\nCamí del Cama-Sec per Camí de la Llenega i\nCamí de la Llenega per Camí del Cama-sec.\nBarcelona, 18 de desembre de 2013. L’alcalde, Xavier Trias i Vidal de Llobatera.\n(Ref. 4468/13)\n***\nDecret. En ús de les facultats atribuïdes a aquesta Alcaldia per l’article 13è. de\nla Carta Municipal de Barcelona, disposo:\nAprovar les denominacions corresponents a dues vies públiques de recent\nurbanització situades entre l’avinguda 6a del BZ i l’avinguda 8a del BZ de la Zona\nFranca, al districte de Sants-Montjuïc, que es relacionen a continuació.\nCarrer 27 del BZ, i\nCarrer 28 del NZ.\nBarcelona, 18 de desembre de 2013. L’alcalde, Xavier Trias i Vidal de Llobatera.\n(Ref. 4469/13)\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCARTIPÀS\nDecret. Vista la petició rebuda de la portaveu del Grup Municipal Popular de 12\nde desembre de 2013, que comunica un canvi de conseller als Consell Municipal\ndel Districte de Sant Andreu, i d’acord amb l’article 16 de les Normes reguladores\ndel funcionament dels Districtes, disposo:\nNomenar el Sr. Ivan Cortés Rico membre del Consell Municipal del Districte de\nSant Andreu en substitució del Sr. Jesús Ruíz Martínez.\nBarcelona, 18 de desembre de 2013. L’alcalde, Xavier Trias i Vidal de Llobatera.\n(Ref. 4560/13)\n***\nDecret. D’acord amb el que preveu l’article 20 de les Normes reguladores del\nfuncionament dels Districtes i en ús de les atribucions que tinc conferides per\nl’article 13 de la Carta Municipal de Barcelona, disposo:\nPrimer. Nomenar regidors adscrits als Districtes següents:\nDistricte de l’Eixample: Im. Sr. Ricard Gomà i Carmona en substitució de la Ima.\nSra. Isabel Ribas Seix.\nDistricte d’Horta-Guinardó: Ima Sra. Janet Sanz Cid en substitució de la Ima\nSra. Isabel Ribas Seix.\nSegón. Deixar sense efectes el nomenament de la Ima. Sra. Elsa Blasco Riera\ncom a regidora adscrita al Districte de Ciutat Vella i el nomenament de la Ima. Sra.\nJanet Sanz Cid com a regidora adscrita al Districte de Sant Martí.\nBarcelona, 23 de desembre de 2013. L’alcalde, Xavier Trias i Vidal de Llobatera.\n(Ref. 4559/13)\n\n343\n\n\f344\n\nGASETA MUNICIPAL DE BARCELONA\n\nNÚM. 1\n\nPERSONAL\nConcursos de personal\nConcurs de mèrits per seleccionar el director o la directora de centres\neducatius de titularitat de l’Ajuntament de Barcelona, gestionats pel\nConsorci d’Educació de Barcelona.\nResolució de la Gerència del Consorci d’Educació de Barcelona, de 18 de\ndesembre de 2013, per la qual es convoca concurs de mèrits per seleccionar el\ndirector o la directora de centres educatius de titularitat de l’Ajuntament de\nBarcelona, gestionats pel Consorci d’Educació de Barcelona.\nL'article 143 de la Llei 12/2009, del 10 de juliol, d'educació, estableix que el\nprocediment de selecció del director o directora és el concurs de mèrits. En aquest\nconcurs hi poden participar els/les funcionaris/àries docents que compleixin els\nrequisits establerts legalment.\nEl Decret 155/2010, de 2 de novembre, pel qual es regula la selecció del\ndirector o de la directora i el nomenament i el cessament dels òrgans unipersonals\nde govern i de coordinació dels centres docents públics, en la disposició addicional\nquarta prescriu que, pel que fa als centres docents la titularitat dels quals és un\nens local, correspon a aquest concretar les funcions de la direcció d'aquests\ncentres, establir les condicions i els procediments per a la selecció, nomenament,\nrenovació, cessament, formació i reconeixement de la direcció, així com\ndeterminar els efectes dels resultats de l'avaluació de la funció directiva, en el\nmarc del que estableixen les lleis.\nEls articles 14.h) i 21 del Decret 84/2002, de 5 de febrer, de constitució del\nConsorci d’Educació de Barcelona (DOGC núm. 3595, de 14.3.2002), atorguen\ncompetències al Consorci d’Educació de Barcelona en matèria de gestió de\npersonal.\nL’Acord GOV/218/2008, de 16 de desembre, aprova l’Acord amb l’Ajuntament de\nBarcelona per a l’assumpció de funcions, d’ambdues administracions, per part del\nConsorci d’Educació de Barcelona (DOGC núm. 5295, de 13.1.09).\nEl procés de selecció no només ha de valorar de manera objectiva els mèrits\nrelacionats amb la competència professional, la idoneïtat i l'experiència dels\naspirants en l'àmbit de la gestió i de la docència, sinó que per a l'exercici de la\ndirecció dels centres públics és especialment rellevant el projecte de direcció que\nha de presentar el candidat o candidata, així com la seva capacitat de lideratge\nque ha de valorar la comissió de selecció.\nPer tot l'exposat, a proposta de la Direcció de Recursos i Organització,\nResolc:\n1. Convocar concurs de mèrits per seleccionar el director o directora de centres\neducatius de titularitat de l’Ajuntament de Barcelona, gestionats pel Consorci\nd’Educació de Barcelona, en què és previst que resti vacant aquest càrrec amb\ndata 30 de juny de 2014.\n2. Aquesta convocatòria es regirà per les bases contingudes a l'annex 1\nd'aquesta Resolució d'acord amb els principis d'igualtat, mèrit, capacitat i\npublicitat.\n3. Les direccions vacants a proveir mitjançant aquest concurs de mèrits\ncorresponen als centres educatius que figuren a l'annex 2 d'aquesta Resolució.\n4. En absència de candidats o candidates o quan la comissió de selecció no hagi\nfet proposta de cap aspirant, o aquest no superi el programa de formació per a la\nincorporació a l’exercici de la direcció, l’òrgan competent del Consorci d’Educació\nde Barcelona nomenarà, a proposta de l’/de la inspector/a del centre, director o\ndirectora, amb caràcter extraordinari i per un període d’un any, d’acord amb el que\ns’estableix a l’article 19 del Decret 155/2010, de 2 de novembre, de la direcció\ndels centres educatius públics i del personal directiu professional docent, un\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nfuncionari docent que hagi manifestat per escrit la seva disponibilitat i d’acord amb\nla prelació següent:\nLa proposta de l’/la inspector/a del centre haurà de formular-se, en primer lloc,\nsobre professorat que tingui l’acreditació de personal directiu professional docent.\nSi no es dóna el supòsit anterior, es nomenarà director o directora, a proposta\nmotivada de l’/de la inspector/a del centre un funcionari de carrera que compleixi\nels requisits de l’article 14 de l’esmentat Decret i tenint en compte els criteris de\ncompetència professional i capacitat de lideratge enumerats a la base 8.3 de\nl’annex 1 d’aquesta resolució.\nAmb caràcter preferent, per formular aquesta proposta l’/la inspector/a del\ncentre valorarà el professorat que hagi superat un curs de formació inicial relatiu a\nla funció directiva de centres docents públics organitzat o validat pel Departament\nd’Ensenyament dels previstos a l’apartat 7.4 de l’annex 1 d’aquesta resolució.\nLa proposta de nomenament també podrà realitzar-se sobre el professorat que\nhagi participat i hagi estat admès en aquesta convocatòria de concurs de mèrits,\nsense haver assolit la puntuació mínima establerta per a la primera fase del\nconcurs a la base 7 de l’annex 1 d’aquesta resolució.\nEn cas d’absència de candidats que hagin manifestat la seva disponibilitat, la\nproposta motivada de l’/de la inspector/a del centre ha de referir-se, com a mínim,\na un/a docent que compleixi els requisits dels articles 14 i 19 de l’esmentat Decret.\n5. Als efectes previstos a l'article 28 del Decret 155/2010, de 2 de novembre,\nsobre el programa específic de formació per a l'exercici de la direcció, caldrà que\nno més tard del dia 14 d’abril de 2014, es trameti a l’Àrea de Recursos Humans la\nrelació de persones designades per exercir la direcció dels centres per als quals no\nhagi aspirant admès.\nContra aquesta Resolució que exhaureix la via administrativa, les persones\ninteressades poden interposar recurs contenciós administratiu davant el Jutjat\nContenciós Administratiu competent, en el termini de dos mesos a comptar de\nl'endemà de la seva publicació a la Gaseta Municipal, de conformitat amb el que\npreveu l'article 46.1 de la Llei 29/1998, de 13 de juliol, reguladora de la jurisdicció\ncontenciosa administrativa.\nAixí mateix, poden interposar recurs potestatiu de reposició, previ al recurs\ncontenciós administratiu, davant el Gerent del Consorci d’Educació de Barcelona,\nen el termini d'un mes comptat a partir de l'endemà de la seva publicació al DOGC,\nsegons el que disposen l'article 77 de la Llei 26/2010, del 3 d'agost, de règim\njurídic i de procediment de les administracions públiques de Catalunya, i els\narticles 116 i 117 de la Llei 30/1992, de 26 de novembre, de règim jurídic de les\nadministracions públiques i del procediment administratiu comú, o qualsevol altre\nrecurs que considerin convenient per a la defensa dels seus interessos.\nBarcelona, 18 de desembre de 2013. Manel Blasco Legaz, gerent del Consorci\nd’Educació de Barcelona\nANNEX 1\nBases de la convocatòria\n1. Requisits dels candidats i candidates\n1.1 Pot prendre part en aquest concurs de mèrits el professorat funcionari de\ncarrera o contractat laboral fix de l’Ajuntament de Barcelona, de la Diputació de\nBarcelona o de la Generalitat de Catalunya, d’alta a la plantilla dels centres\neducatius de titularitat de l’Ajuntament de Barcelona gestionats pel Consorci\nd’Educació, que reuneixi els següents requisits:\na) Tenir una antiguitat d'almenys cinc anys com a funcionari/ària de carrera o\ncom a contractat laboral fix de l’Ajuntament de Barcelona, la Diputació de\nBarcelona o la Generalitat de Catalunya, a la categoria des de la qual s’opta.\nb) Haver impartit docència directa com a funcionari/ària de carrera o com a\ncontractat laboral fix de l’Ajuntament de Barcelona, la Diputació de Barcelona o la\nGeneralitat de Catalunya durant un període de la mateixa durada en algun dels\nensenyaments dels que ofereix el centre al qual s'opta.\n\n345\n\n\f346\n\nGASETA MUNICIPAL DE BARCELONA\n\nNÚM. 1\n\nc) Estar prestant serveis en un centre docent públic de titularitat municipal de\nl’Ajuntament de Barcelona amb una antiguitat almenys d'un curs complet (12\nmesos consecutius) en publicar-se la convocatòria, en algun dels ensenyaments\nque imparteix el centre al qual s'opta.\nTambé es requerirà que en la plantilla del centre al qual opta hagi un lloc de\ntreball d'una especialitat de la qual n'és titular per oposició o en disposa de la\ncorresponent habilitació.\nd) Tenir acreditada la competència lingüística en català, d’acord amb la regulació\nvigent per a l’acreditació lingüística del personal funcionari docent.\nEls aspirants que no puguin acreditar els coneixements de català, s'atendran al\nque es preveu a l'annex 3 d'aquesta Resolució.\ne) Presentar un projecte de direcció d'acord amb el que s'estableix a la base 4\nd'aquest annex.\n1.2. El compliment dels requisits s'ha de referir a la data d'acabament del\ntermini de presentació de sol·licituds de la convocatòria i s'ha de mantenir fins al\nmoment de la presa de possessió com a director o directora.\n1.3. Per poder ésser nomenat en el càrrec de director/a l'1.7.2012 l'aspirant no\npodrà gaudir de cap llicència de reducció de jornada amb efectes de l'esmentada\ndata.\n2. Termini de presentació de sol·licituds i documentació acreditativa\n2.1. El termini de presentació de sol·licituds per participar en aquest concurs de\nmèrits així com de lliurament del projecte de direcció serà de 15 dies naturals a\ncomptar de l'endemà de la publicació d'aquesta convocatòria a la Gaseta Municipal.\nLa no-presentació del projecte de direcció en el termini establert comportarà\nl'exclusió de la participació en aquest concurs de mèrits.\n2.2. El model de sol·licitud i de declaració de mèrits de la base 7 es podrà\nobtenir a l’Oficina d’Atenció del Consorci d’Educació de Barcelona o a l'adreça\nd'Internet: http://www.edubcn.cat\n2.3. La sol·licitud de participació, el projecte de direcció, la declaració de mèrits\ni, en el seu cas, la documentació acreditativa dels mèrits al·legats, s'adreçaran a\nl’Àrea de Recursos Humans presentant la documentació al registre del Consorci\nd'Educació o en qualsevol de les dependències a què es refereix l'article 38.4 de la\nLlei 30/1992, de 26 de novembre, de règim jurídic de les administracions públiques\ni del procediment administratiu comú, dins del termini establert.\nEn el cas que s'opti per presentar la sol·licitud en una oficina de correus, es farà\nen un sobre obert per tal que sigui datada i segellada pel personal de correus\nabans d'ésser certificada.\n2.4.\nEls\nparticipants\nno\nhauran\nd'acreditar\ndocumentalment\nles\ncondicions/requisits exigits i els mèrits al·legats que ja constin al registre\ninformàtic de personal del Consorci d’Educació de Barcelona.\n2.5. No es tindran en compte els mèrits establerts a la base 7 que no s'al·leguin\nexplícitament en el termini de presentació de sol·licituds, ni els que no es\njustifiquin degudament d'acord amb les instruccions contingudes a l'Annex 4, per\nno tenir-ne constància en el registre informàtic de personal.\n3. Requisits en la formalització de la sol·licitud\n3.1. Cada aspirant podrà presentar-se com a candidat/a a un únic centre\neducatiu.\n3.2. L'aspirant que faci constar més d'un centre en la sol·licitud serà exclòs de la\nparticipació en el concurs de mèrits.\n4. Continguts dels projectes de direcció\n4.1. El projecte de direcció ha d'ordenar el desplegament i l'aplicació del\nprojecte educatiu per al període de mandat de la direcció.\nEl projecte de direcció ha d'explicitar els aspectes següents:\n\nUna diagnosi actualitzada del centre.\n\nEls objectius a assolir en l'àmbit pedagògic, vinculats a la millora dels\nresultats educatius.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n\n\nLes actuacions previstes per al desplegament i aplicació del projecte\neducatiu.\n\nLes concrecions organitzatives orientades a la major sistematització de les\nactivitats del centre i a la creació de condicions i formes d'organització que\nestimulin la implicació de tot el personal en el treball en equip i\nn'afavoreixin el creixement dels nivells de motivació i de satisfacció.\n\nEls indicadors per a l'avaluació de l'exercici de la direcció, d'acord amb els\nindicadors de progrés del projecte educatiu. Si el centre ha subscrit un\nacord de coresponsabilitat i és vigent, entre els indicadors del projecte de\ndirecció n'hi ha d'incloure de referits a l'acord esmentat.\n\nEls mecanismes de rendició de comptes als òrgans de control i participació.\n\nEls elements per a l'aprofundiment en l'exercici del lideratge distribuït i per\nal foment de la participació de la comunitat escolar en el centre.\n4.2. Quan s'opti a la direcció d'un centre educatiu que encara no tingui definit el\nseu projecte educatiu, l'aspirant, en el seu projecte de direcció ha d'incloure una\nproposta de projecte educatiu inicial per al centre. Igualment, caldrà que inclogui\nles concrecions de l'estructura organitzativa i els indicadors per avaluar l'exercici\nde la direcció.\n4.3. El projecte de direcció ha de tenir una extensió màxima de 30 pàgines,\nformat DIN A4, a doble espai i s’han de presentar 3 exemplars.\n4.4. Per a l'elaboració del projecte de direcció, les persones candidates, si tenen\ndestinació al centre, poden consultar la documentació relativa al centre (projecte\neducatiu i/o normes d'organització i funcionament del centre, alguns indicadors de\nqualitat i proves externes, així com dades de preinscripció i matrícula) a la seu del\nmateix centre. Per obtenir aquesta informació, l’hauran de sol·licitar a la direcció\ndel centre on es presenten.\nEn cas contrari, ho podran fer a les dependències de la inspecció territorial\nubicada al Consorci d'Educació de Barcelona.\n5. Comissió de selecció\n5.1. La selecció entre el personal aspirant a la direcció correspon a una comissió\nque es constitueix en cada centre amb aquesta finalitat.\n5.2. La comissió de selecció es nomena i constitueix quan es declaren admeses\nuna o més candidatures a la direcció del centre on hi ha la vacant de direcció.\n5.3. La comissió de selecció està integrada per:\na) Tres representants de l'Administració:\n Un inspector o inspectora d'educació que presideix la comissió, designat per\nla gerència del Consorci d'Educació de Barcelona.\n Una persona representant del Consorci d’Educació de Barcelona designada\nper la gerència del Consorci d'Educació de Barcelona a proposta de la\nDirecció de centres. Actua com a secretari o secretària de la comissió i\ntambé exerceix les funcions de ponent de la comissió.\n Una persona representant de l'Ajuntament de Barcelona- Consell Escolar\nMunicipal\nEn cas que sigui necessari, el Consorci d'Educació de Barcelona podrà nomenar\nuna persona substituta per presidir o bé per exercir la secretaria de la comissió.\nb) Tres membres del consell escolar que no formin part del professorat, elegits\nper i entre ells, exclòs l'alumnat dels dos primers cursos de l'educació secundària\nobligatòria.\nc) Tres professors o professores del centre elegits/des, en votació secreta, pel\nclaustre. Cada membre del professorat podrà votar a dos representants i es\nseleccionaran els tres més votats. En cas d'empat de vots, es designarà el de més\nedat.\nEn cap cas pot formar part de la comissió de selecció professorat candidat a ser\nseleccionat. En el supòsit que, en concretar l'estructura organitzativa del centre,\ns'hagi fet constar en el projecte de direcció una proposta concreta de professorat,\naquest tampoc podrà ser seleccionat com a membre de la comissió.\nA més, es nomenarà una persona que actuarà com a suplent, en el cas que\nalgun dels membres designats com a titulars no pugui actuar per causa justificada.\n\n347\n\n\f348\n\nGASETA MUNICIPAL DE BARCELONA\n\nNÚM. 1\n\n5.4. En la comissió de selecció de director/a d'un centre, el nombre de\nrepresentants del claustre i del consell escolar ha de coincidir.\n5.5. Tots els membres de la comissió són nomenats per la gerència del Consorci\nd'Educació de Barcelona.\n5.6. El director o directora del centre que es presenti com a aspirant manté el\nseu dret a la presència, participació i vot en les reunions del claustre i del consell\nescolar on s'han d'escollir les persones representants a la comissió de selecció, que\nseran presidides per la persona que és cap d'estudis i si també hi recau motiu\nd'abstenció, per la persona del centre que determini la gerència del Consorci\nd'Educació de Barcelona.\n5.7. Els membres de la comissió de selecció estaran subjectes a les causes\nd'abstenció i de recusació que s'estableixen als articles 28 i 29 de la Llei 30/1992,\nde 26 de novembre, de règim jurídic de les administracions públiques i del\nprocediment administratiu comú.\n6. Valoració de mèrits i fases del concurs\n6.1. En el procés de selecció la comissió considerarà en primer lloc, les\ncandidatures de personal que ja tingués destinació al centre. En absència de\ncandidatures amb destinació al centre o quan cap d'aquestes no hagin estat\nseleccionades, es consideraran les candidatures de docents destinats en altres\ncentres el curs 2013/14, tal i com es preveu a les bases 9.9 i 9.10.\n6.2. El concurs de mèrits per a la selecció de la direcció consta de dues fases i\ncadascuna és eliminatòria. Per a la superació de cada fase es requereix una\npuntuació mínima del 50% de la puntuació màxima de la fase.\n6.3. L'estructura del barem de cadascuna de les dues fases del concurs de\nmèrits és la que consta a les bases 7 i 8 d'aquest annex 1.\n6.4. L'aspirant seleccionat per la comissió és qui obtingui la puntuació més alta,\ncom a suma de les puntuacions de les dues fases, d'entre aquells que hagin\nobtingut o superat les puntuacions mínimes corresponents.\n6.5. En cas d'empat en les puntuacions obtingudes la comissió de selecció ha\nd'aplicar, successivament, els criteris següents:\na) Major puntuació en la segona fase.\nb) Major puntuació en el subapartat a) de l'apartat A de la primera fase.\nc) Major puntuació en el subapartat b) de l'apartat A de la primera fase, i així\nsuccessivament amb la resta de subapartats, fins al subapartat i).\nd) Major puntuació en l'apartat B de la primera fase.\ne) Major puntuació en el subapartat a) de l'apartat B de la primera fase, i així\nsuccessivament amb la resta de subapartats, fins al subapartat g).\nf) Si finalment subsisteix l'empat, s'ha d'efectuar un sorteig entre les\ncandidatures empatades.\n7. Barem primera fase\n7.1. Consta de dos apartats:\nApartat A, que valora els mèrits relacionats amb l'experiència i la competència\nprofessionals en l'àmbit de la gestió i de la docència en centres i serveis educatius,\namb un màxim de 25 punts. No hi ha puntuació mínima requerida per aquest\napartat.\nApartat B, que valora la formació específica per a l'exercici de la direcció i la\nformació acadèmica general de les persones candidates, amb un màxim de 15\npunts. No hi ha puntuació mínima requerida per aquest apartat.\nLa puntuació màxima total de la primera fase és de 40 punts i la puntuació\nmínima per superar aquesta fase és de 20 punts.\n7.2. El barem de l'apartat A de la primera fase és el següent:\nMèrits relacionats amb l'experiència i la competència professionals.\nPuntuació màxima: 25 punts.\na) Per posseir l'acreditació de directiu professional docent: 25 punts.\nb) Per l'exercici del càrrec de director/a, (també coordinador/a d'aula de\nformació de persones adultes) amb valoració positiva: 2 punts per cada any fins a\nun màxim de 12 punts.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nc) Per l'exercici d'òrgans unipersonals de govern, inclosos els addicionals, amb\nvaloració positiva: 1,5 punts per cada any, fins a un màxim de 6 punts.\nd) Per l'exercici d'òrgans unipersonals de coordinació, amb valoració positiva:\n0,5 punts per cada any, fins a un màxim de 2 punts.\ne) Per cada any de servei en llocs de treball de l'Administració educativa de\nnivell 26 o superior: 0,5 punts, fins a un màxim de 2 punts.\nf) Per pertànyer, en situació de servei actiu, a un cos de catedràtics de la funció\npública docent no universitària: 2 punts.\ng) Per tenir la categoria superior de sènior: 2 punts.\nh) Pels anys d'experiència docent que superen els cinc anys exigits com a\nrequisit, si es valora positivament l'exercici de la docència: 0,25 punts per cada\nany fins a un màxim de 2 punts.\ni) Per l'avaluació positiva de l'activitat docent en centres i serveis educatius,\nrealitzada per la inspecció d'educació durant el procés selectiu, fins a un màxim de\n10 punts.\n7.3. En l'aplicació del barem de l'apartat A de la primera fase cal atenir-se als\ncriteris següents:\nAls efectes de la valoració positiva de l'exercici del càrrec de director o directora\nprevist a l'apartat b), s'entendrà valorat positivament l'exercici de la direcció dels\ncentres docents durant els anys anteriors a l'entrada en vigor del Decret 71/1996,\nde 5 de març, pel qual es regula l'acreditació de la direcció en els centres docents.\nS'entendrà valorat positivament l'exercici dels càrrecs directius i de coordinació\ndels centres docents, previstos als apartats c) i d), durant els anys anteriors a\nl'entrada en vigor de la Llei orgànica 10/2002, de 23 de desembre, de qualitat de\nl'educació.\nEn l'apartat h) s'entendrà valorat positivament l'exercici de la docència durant\nels anys anteriors a l'entrada en vigor de la Llei orgànica 10/2002, de 23 de\ndesembre, de qualitat de l'educació.\nQuan l'aspirant ja hagi estat valorat positivament per la inspecció d'educació\namb posterioritat a l'any 2002 per haver participat en anteriors convocatòries de\nconcursos de mèrits de selecció de directors/es, s'entendrà també com valoració\npositiva.\nPer als apartats c), d) i h) s'entendrà que l'avaluació és positiva per als serveis\nprestats fins el curs 2012/13 inclòs, llevat que existeixi una valoració negativa\nexplícita.\nCorrespon a la inspecció d'educació realitzar la valoració de l'exercici de càrrecs i\nde l'experiència docent del professorat candidat a la direcció dels centres docents\nprevista en els apartats b), c), d), h) i i) d'aquest barem, prestats a partir de\nl'entrada en vigor de la Llei orgànica 10/2002, de 23 de desembre.\nEs tindran en compte els criteris establerts a l'annex 5.\nEn el cas que s’al·legui l’exercici de més d’un càrrec durant el mateix període de\ntemps (apartats b) c) i d)) aquests es valoraran independentment, si l’avaluació és\npositiva, per l’apartat que correspongui.\nEls punts per anys d'experiència, previstos en els apartats b), c), d), e) i h), es\ncalcularan dividint per 12 el nombre de mesos acumulats fins al final del curs en el\nqual es realitzi la convocatòria i multiplicant el resultat pels punts anuals assignats\na cada any d'exercici en el càrrec i servei o d'experiència docent.\n7.4. El barem de l'apartat B de la primera fase és el següent:\nPuntuació màxima: 15 punts.\na) Per la superació dels programes de formació inicial relatius a la funció\ndirectiva a què fa referència l'article 27 del Decret 155/2010, de 2 novembre de la\ndirecció dels centres educatius públics i del personal directiu professional docent\nrealitzats per institucions, públiques o privades, de prestigi reconegut o per les\nuniversitats, organitzats o validats pel Departament d’Ensenyament amb un mínim\nde 155 hores: 7,5 punts,.\nPer la superació del programa anterior amb avaluació de notable o superior: 7,5\npunts addicionals.\nb) Per Màsters i postgraus específics en direcció, lideratge i gestió de centres\neducatius amb un mínim de 155 hores, anteriors al Decret 155/2010, de 2 de\nnovembre, homologats per la Direcció General de Centres Públics, sempre i quan\n\n349\n\n\f350\n\nGASETA MUNICIPAL DE BARCELONA\n\nNÚM. 1\n\nno s’hagin al·legat al subapartat a): 3 punts per cadascun, amb un màxim de 7,5\npunts.\nc) Mòduls del Programa de formació permanent d’actualització per als equips\ndirectius d’educació infantil i primària i d’educació secundària als quals fa\nreferència l’article 27 del Decret 155/2010, de 2 de novembre, organitzats o\nvalidats pel Departament d’Ensenyament: fins a 7,5 punts.\nPer la seva valoració es computaran 1,2 punts per cada bloc de 25 hores de\nformació rebuda.\nd) Mòduls del programa de formació permanent d’actualització pels equips\ndirectius d’educació infantil i primària i d’educació secundària, anteriors al Decret\n155/2010, de 2 de novembre, homologats pel Departament d’Ensenyament: fins\nun màxim de 3 punts.\ne) Cursos o màsters de formació permanent professionalitzadora, els quals fan\nreferència els articles 27 i 29 del Decret 155/2010, realitzats per institucions,\npúbliques o privades, de prestigi reconegut o per les Universitats, organitzats o\nvalidats pel Departament d’Ensenyament, amb un mínim de 155 hores: 7, 5 punts.\nPer la superació d’aquest programa amb avaluació de notable o superior: 7,5\npunts addicionals.\nf) Per activitats de formació (rebuda o impartida), recerca i publicacions\nrelacionades amb l’organització escolar, les tecnologies aplicades a l’educació, la\ndidàctica, la psicopedagogia o la sociologia de l’educació, la coeducació, la gestió i\ndirecció dels centres educatius i dels serveis i programes educatius, per\nparticipació en recerca educativa i activitats d’innovació en centres educatius: fins\na 3 punts\ng) Per titulació universitària diferent de l'exigida per a l'ingrés al cos de la funció\npública docent des del qual es concursa, fins a un màxim de 3 punts:\n 2 punts per cada títol de doctorat, de llicenciatura, d'arquitectura,\nd'enginyeria o equivalent.\n 1 punt per cada títol de diplomatura universitària o equivalent.\n 0,2 punts per cada titulació de màster o de postgrau no considerades en\nl'acreditació de cap altre mèrit o que no hagin estat requisit necessari per\nobtenir puntuació per un altre mèrit.\n 0,2 per cada certificat de nivell avançat d'EOI de llengües estrangeres.\n8. Barem segona fase\n8.1. Consta de dos apartats:\nApartat C de valoració del projecte de direcció amb una puntuació màxima de 40\npunts.\nApartat D de valoració de la capacitat de lideratge amb una puntuació màxima\nde 20 punts.\nLa puntuació màxima total per a la segona fase és de 60 punts. La puntuació\nmínima per a superar aquesta fase és de 30 punts.\n8.2. La comissió de selecció tindrà en compte el contingut del projecte de\ndirecció i la defensa que en faci l'aspirant.\nLa valoració del projecte ha de tenir en compte els criteris següents:\n\nEl projecte s'ha d'adequar als continguts establerts a l'article 25 del Decret\n155/2010, de 2 de novembre.\n\nEl projecte de direcció ha de mostrar coneixement del centre, de la seva\nestructura organitzativa, del seu funcionament, del seu projecte educatiu si\nen té i, quan escaigui, dels resultats de les darreres avaluacions internes i\nexternes del centre. Així mateix, ha de mostrar coneixements sobre l'entorn\ni la seva influència o relació amb el centre.\n\nS'ha de valorar la coherència del projecte de direcció amb el projecte\neducatiu del centre i els fonaments i la viabilitat de les propostes de\nmodificació del projecte educatiu en el seu cas, i la relació del projecte de\ndirecció amb els objectius de sistema que hagi definit el Departament\nd'Ensenyament.\n\nS'ha de valorar també la coherència entre els objectius i les estratègies que\nes proposen, els criteris per a l'optimització dels recursos disponibles, el\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nrealisme en matèria de recursos a obtenir i, si és el cas, la proposta d'equip\ndirectiu que s'hi formula.\n\nEn matèria d'estratègies, s'han de valorar les línies d'actuació previstes, la\nseqüència temporal de les actuacions i la previsió de marges per rectificar\ndecisions i adaptar-les a l'evolució dels indicadors, especialment en matèria\nde resultats educatius.\n\nS'ha de valorar també el rigor i la simplicitat dels indicadors, que han de\npermetre l'avaluació de l'exercici de la direcció i de l'aplicació del projecte\ndurant el mandat i fer efectiva la transparència en la gestió.\n\nLa comissió de selecció ha de concretar i adaptar al centre els esmentats\ncriteris per tal de procedir a la valoració dels projectes de direcció.\n8.3. La comissió de selecció ha de valorar la capacitat de lideratge de l'aspirant\na la direcció a partir de la defensa que haurà de fer del projecte de direcció que ha\npresentat i d'una entrevista personal amb el candidat o la candidata.\nPer a la valoració de la capacitat de lideratge, la comissió de selecció tindrà en\ncompte els aspectes següents:\n\nVisió estratègica de centre: capacitat de diagnosi, formulació de propostes\nde millora, disseny d'estratègies i actuacions, avaluació de processos i\nresultats.\n\nPromoció del treball col·laboratiu dels equips docents orientat al progrés de\nl'alumnat i de l'ambient d'aprenentatge en el centre.\n\nCapacitat per gestionar els equips humans: distribució de responsabilitats,\nmotivació i desenvolupament professional.\n\nImpuls de processos i estructures participatives en relació a la implicació i\ncompromís de les famílies en l'èxit educatiu.\n\nEstabliment de xarxes amb els agents educatius de l'entorn, promoció de la\ninteracció del centre amb l'entorn.\n\nCapacitat de comunicació, convenciment, generació d'empatia i compromís\namb la institució.\n\nPromoció de la convivència: identificació de problemàtiques, capacitat\nd'anàlisi, de generació d'un clima relacional positiu, de negociació i\nd'arbitratge.\n9. Procediment i calendari d'actuacions\n9.1. Finalitzat el termini de presentació de sol·licituds, l’Àrea de Recursos\nHumans del Consorci d'Educació de Barcelona comprova per a cada aspirant el\ncompliment dels requisits de la base 1 i proposa l'admissió o no de la sol·licitud.\nEn el supòsit que no s'hagi acreditat degudament el compliment dels requisits de\nparticipació es requerirà a la persona interessada perquè en el termini de deu dies,\nesmeni la falta o aporti els documents preceptius, quan no estigui o s'hagi\nacreditat degudament amb la indicació que, si no ho fa, es considera que desisteix\nde la seva petició. La no presentació del projecte de direcció no és esmenable.\nNo més tard del 7 de febrer de 2014, l’Àrea de Recursos Humans del Consorci\nd'Educació de Barcelona emetrà i farà pública en el tauler d'anuncis i a l'adreça\nd'Internet: http://www.edubcn.cat les resolucions amb les candidatures admeses i\nexcloses (amb especificació del motiu) i si tenen o no destinació al centre a la\ndirecció del qual opten.\nContra aquestes resolucions es podrà interposar recurs d'alçada davant la\ngerència del Consorci d’Educació de Barcelona en el termini d'un mes, a comptar a\npartir de l'endemà de la seva publicació .\n9.2. La resolució de candidatures admeses i excloses es notificarà a la direcció\ndels centres afectats no més tard del 11 de febrer de 2014per tal que la facin\npública en el tauler d'anuncis del centre, i en tinguin coneixement el claustre de\nprofessors i el consell escolar.\nEn el mateix termini també es lliurarà a la direcció dels centres on es convoca el\ncàrrec, els projectes de direcció presentats per l'aspirant o aspirants admesos.\n9.3. La direcció del centre educatiu convocarà al claustre de professors i al\nconsell escolar per notificar-los les sol·licituds admeses, procedir a l'elecció dels\nmembres de la comissió de selecció i posar en coneixement dels dos òrgans els\nprojectes de direcció de les persones candidates.\n\n351\n\n\f352\n\nGASETA MUNICIPAL DE BARCELONA\n\nNÚM. 1\n\n9.4. La direcció del centre comunicarà a l’Àrea de Recursos Humans del Consorci\nd'Educació de Barcelona, els membres del claustre i del consell escolar que\nformaran part de la comissió de selecció.\n9.5. La gerència del Consorci d'Educació de Barcelona nomenarà les comissions\nde selecció previstes a la base 5 i lliuraran còpia de la Resolució als presidents i a\nles presidentes de les comissions que les faran públiques als taulers d'anuncis dels\ncentres.\n9.6. L’Àrea de Recursos Humans del Consorci d'Educació de Barcelona\nformalitzarà una proposta de la puntuació resultant de l'aplicació del barem\ncorresponent a la primera fase de cada aspirant. Aquesta proposta de puntuació,\nque la comissió podrà rectificar o modificar, conjuntament amb el/s projecte/s de\ndirecció presentat/s i la documentació que acredita els mèrits al·legats, en els dos\napartats de la primera fase, es lliurarà a la presidència de la comissió de selecció\nno més tard del 7 de març de 2014.\n9.7. El/la president/a de la comissió de selecció lliurarà una còpia del projecte de\ndirecció de cada aspirant a cada membre de la comissió i els comunicarà la data i\nlloc de constitució.\n9.8. Les comissions de selecció es constituiran no més tard del 11 de març de\n2014 a la seu del centre educatiu corresponent.\n9.9. La comissió de selecció, un cop valorada la primera fase del concurs de tots\nels participants (amb i sense destinació al centre), exposarà la llista amb la\npuntuació obtinguda en el tauler d'anuncis del centre.\nContra la puntuació obtinguda en aquesta primera fase els/les aspirants podran\npresentar reclamació en el termini de cinc dies hàbils, a partir de l'endemà de\nl'exposició de les llistes.\nLes reclamacions es presentaran a la seu del centre i s'adreçaran a la presidenta\no al president de la comissió.\nEn aquest mateix termini i lloc també es podran presentar desistiments a la\nparticipació.\n9.10 Un cop finalitzat el termini de reclamacions, i resoltes aquestes, la comissió\nde selecció farà pública la llista definitiva de puntuacions de la primera fase i\nexposarà la llista d'aspirants convocats a la segona fase amb especificació de la\ndata, hora i lloc en que es realitzarà.\nLa comissió de selecció ha de preveure dues dates, amb una diferència de set\ndies, si hi ha aspirants amb i sense destinació al centre que opten a la direcció per\nsi es dóna el supòsit que cap aspirant a la direcció amb destinació al centre obté la\npuntuació mínima de 30 punts de la segona fase.\nLa convocatòria s'ha de realitzar amb un mínim de 48 hores d'antelació.\n9.11. A l'inici de la sessió i previ a l'entrevista, el membre de la comissió\nrepresentant del Consorci d’Educació que actuï com a ponent i secretari o\nsecretària, presenta a la comissió una anàlisi valorativa de cada projecte de\ndirecció, que haurà d'ordenar el debat i les deliberacions per part dels membres de\nla comissió.\n9.12. Els candidats i les candidates defensaran davant la comissió el seu\nprojecte de direcció i realitzaran una entrevista personal, que podrà versar sobre\naspectes del desenvolupament del projecte i sobre altres qüestions que permetin a\nla comissió valorar la capacitat de lideratge de l'aspirant.\nA continuació la comissió valorarà separadament els apartats C i D\ncorresponents al projecte de direcció i a la capacitat de lideratge, respectivament.\nCada membre de la comissió valorarà per l'apartat C de 0 a 40 punts i per\nl'apartat D de 0 a 20 punts, amb una explicació raonada i pública prèvia en el si de\nla comissió de selecció.\nQuan hagi una diferència de 10 o més enters entre les puntuacions que s'hagin\natorgat per l'apartat C i /o una diferència de 5 o més enters entre les puntuacions\natorgades pels diferents membres de la comissió per l'apartat D, en ambdós casos,\nen seran excloses les qualificacions màxima i mínima i es calcularà la puntuació\nmitjana entre la resta de puntuacions.\nEn el cas que hagi més d'un membre que hagi atorgat la valoració màxima o\nmínima només s'exclourà una d'aquestes valoracions.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nEl mecanisme de presa de decisions de la comissió, en relació a aquesta segona\nfase, haurà de poder identificar la puntuació atorgada per cada membre de la\ncomissió, a l'efecte que es puguin emetre els vots particulars raonats\ncorresponents quan escaigui. A aquests efectes, la secretària o el secretari de la\ncomissió estendrà una acta acreditativa de les puntuacions obtingudes per cada\naspirant en cadascun dels apartats d'aquesta fase, que serà signada per tots els\nmembres de la comissió.\n9.13. Un cop valorats els projectes de direcció i la capacitat de lideratge dels\naspirants d'acord amb el que es preveu a la base 8, la comissió farà pública, al\ntauler d'anuncis del centre l'acta provisional acreditativa, amb especificació de les\npuntuacions de les dues fases de cada aspirant que correspondrà a cadascuna de\nles convocatòries que, en el seu cas, s'hagin dut a terme.\nLes persones interessades podran presentar reclamació en el termini de cinc\ndies hàbils davant la comissió de selecció contra el contingut de l'esmentada acta.\n9.14. Una vegada resoltes les reclamacions, el/la secretari/a de la comissió\nestendrà l'acta definitiva de les puntuacions obtingudes per cada aspirant i farà\nconstar la persona seleccionada.\nL'acta signada per tots els membres de la comissió, es publicarà al tauler\nd'anuncis del centre i el president o la presidenta de la comissió la trametrà a la\ngerència del Consorci d'Educació de Barcelona, qui n'ordenarà la publicació al\ntauler d'anuncis i a la pàgina web del Consorci d’Educació. http://www.edubcn.cat\nContra la resolució de la reclamació les persones interessades podran interposar\nrecurs d'alçada davant la gerència del Consorci d'Educació de Barcelona en el\ntermini d'un mes a comptar de l'endemà de la seva publicació. La resolució del\nrecurs posa fi a la via administrativa.\nEl gerent del Consorci d'Educació de Barcelona emetrà i farà pública al tauler\nd'anuncis i a la pàgina web del Consorci d’Educació. http://www.edubcn.cat la\nresolució d'aspirants seleccionats no més tard del dia 14 d’abril de 2014.\nContra aquesta Resolució, que exhaureix la via administrativa, les persones\ninteressades podran interposar recurs contenciós administratiu davant el jutjat\ncontenciós administratiu competent, en el termini de dos mesos a comptar de\nl'endemà de la seva publicació al tauler d'anuncis i a la pàgina web del Consorci\nd’Educació. http://www.edubcn.cat, de conformitat amb el que preveu l'article\n46.1 de la Llei 29/1998, de 13 de juliol, reguladora de la jurisdicció contenciosa\nadministrativa.\nAixí mateix, podran interposar recurs potestatiu de reposició, previ al recurs\ncontenciós administratiu, davant el Gerent del Consorci d'Educació de Barcelona,\nen el termini d'un mes a comptar de l'endemà de la seva publicació al tauler\nd'anuncis i a la pàgina web del Consorci d’Educació. http://www.edubcn.cat ,\nsegons el que disposen l'article 77 de la Llei 26/2010, del 3 d'agost, de règim\njurídic i de procediment de les administracions públiques de Catalunya, i els\narticles 116 i 117 de la Llei 30/1992, de 26 de novembre, de règim jurídic de les\nadministracions públiques i del procediment administratiu comú, o qualsevol altre\nrecurs que considerin convenient per a la defensa dels seus interessos.\n10. Programa específic de formació per a l'exercici de la direcció\n10.1. Els candidats i les candidates seleccionades hauran de seguir un programa\nespecífic de formació per a la incorporació a l'exercici de la direcció.\nLa no-superació d'aquest programa específic de formació impossibilita el\nnomenament i la incorporació a l'exercici de la direcció.\n10.2. Estaran exemptes de cursar aquest programa específic de formació les\npersones seleccionades que compleixin algun dels següents requisits:\n Tenir experiència d'almenys quatre anys en la direcció del centre amb\navaluació positiva.\n Tenir l'acreditació per a l'exercici de la direcció obtinguda d'acord amb\nnormatives anteriors.\n Tenir l'acreditació de directiu professional docent.\n Haver cursat el programa específic de formació en anteriors convocatòries.\n Haver superat altres programes de formació relatius a la funció directiva\nespecificats a l'apartat 7.4.b) d'aquesta Resolució.\n\n353\n\n\f354\n\nGASETA MUNICIPAL DE BARCELONA\n\n\n\nNÚM. 1\n\nHaver superat el programa de formació inicial relatiu a la funció directiva a\nque fa referència l'article 27 del Decret 155/2010.\n\n11. Nomenament\n11.1. El gerent del Consorci d'Educació de Barcelona, nomenarà director o\ndirectora del centre a l'aspirant seleccionat des de l'1 de juliol de 2014 a 30 de\njuny de 2018, sempre i quan superi el programa específic de formació per a\nl'exercici de la direcció o estigui exempt d'acord amb el que preveu l'apartat 10.2.\n11.2. El nomenament i la presa de possessió en el càrrec de director/a\ncomportarà, en el seu cas, automàticament i amb efectes de 30.6.2014, la\nfinalització de la llicència de reducció de jornada que l'aspirant pogués estar\ngaudint.\nANNEX 2\nCentres docents municipals en què a partir de l’1 de juliol de 2014 queda vacant\nel càrrec de director/a:\nEscola Bosc de Montjuïc\nEscola Els Pins\nEscola Parc del Guinardó\nInstitut Juan Manuel Zafra\nCentre d’Educació Especial La Ginesta\nEscola Viver Castell de Sant Foix\nCentre de formació d’adults Francesc Layret\nCentre de formació d’adults Can Batlló\nANNEX 3\nProva d’acreditació de coneixements de català\nEn el seu cas, aquesta prova es realitzarà no més tard del dia 31 de gener de\n2014, previ a la publicació de la Resolució d’aspirants admesos i exclosos.\nÒrgans qualificadors de la competència lingüística\nLa gerència del Consorci d’Educació de Barcelona designarà un òrgan\nqualificador per tal d’avaluar la competència lingüística de les persones aspirants\nque no la tinguin acreditada.\nProva de català:\nCada òrgan qualificador estarà integrat per un inspector o inspectora d’educació\nque el presideix, un professor o una professora funcionària de carrera d’algun cos\nd’ensenyaments secundaris i un professor o una professora funcionària de carrera\ndel cos de mestres. La gerència del Consorci d’Educació de Barcelona farà pública\nal tauler d’anuncis i a la pàgina web. http://www.edubcn.cat , no més tard del dia\n28 de gener de 2014, la composició dels òrgans qualificadors que s’han de\nconstituir, la relació d’aspirants que han de ser avaluats en la seva competència\nlingüística per cada òrgan qualificador, i el lloc l’hora de realització de les proves.\nAquestes proves es realitzaran no més tard del dia 31 de gener de 2014.\nEstructura de les proves per a l’acreditació de la competència lingüística\nLa prova constarà de dues parts:\nProva oral\n Lectura d’un text (10 punts).\n Conversa guiada (60 punts).\n Exposició sobre un tema relacionat amb l’activitat professional (30 punts).\n Es considera apta la persona que arriba als 60 punts.\nProva escrita\n Redacció sobre un tema relacionat amb l’activitat professional: carta,\ninforme, etc. (30 punts).\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n Correcció d’un text (20 punts).\n Preguntes de morfosintaxi i lèxic (50 punts).\nEs considera apta la persona que arriba als 60 punts.\nANNEX 4\nDocuments acreditatius dels mèrits al·legats a la primera fase (base 7 de l’annex\n1).\nEn el supòsit que els mèrits al·legats no constin en el registre informàtic de\npersonal, els/les aspirants els hauran d’acreditar mitjançant els documents\nsegüents:\nBAREM DE L’APARTAT A:\n1. Per l’acreditació dels mèrits dels apartats b) i c): Fotocòpia compulsada del\nnomenament corresponent amb les diligències de presa de possessió i cessament\no, si escau, certificació acreditativa de la continuïtat en aquest càrrec durant el\ncurs 2013/14, o bé certificat del/de la secretari/ària o cap de l’àrea de recursos\nhumans.\n2. Per l’acreditació dels mèrits de l’apartat d): Fotocòpia compulsada del\ndocument acreditatiu del nomenament, on hi consti la durada real del càrrec o\ncertificació del/de la secretari/ària del centre amb el vist-i-plau del/de la director/a.\n3. Per l’acreditació dels mèrits de l’apartat e): Certificació del/de la director/a de\nserveis.\n4. Per l’acreditació dels mèrits de l’apartat f): Fotocòpia compulsada del títol\nadministratiu o credencial, o fotocòpia del butlletí o diari oficial, en què consti o se\nli reconegui la pertinença al cos.\n5. Per l’acreditació dels mèrits de l’apartat h): Fotocòpia compulsada del\nnomenament corresponent amb les diligències de presa de possessió i de\ncessament, o bé certificat del/de la secretari/ària o del cap de servei de personal\nde l’àrea territorial corresponent i/o certificat del/de la secretari/ària del centre\namb el vist-i-plau del/de la director/a. En el cas d’experiència docent en centres\nprivats caldrà aportar certificat del/de la director/a amb el vist-i-plau de la\ninspecció.\nBAREM DE L’APARTAT B:\n1. Per l'acreditació dels mèrits dels apartats B.a), b), c) d) i e): Fotocòpia\ncompulsada del document acreditatiu emès per l'organisme o l'entitat\ncorresponent, de la superació del programa de formació directiva al·legat, amb\nconstància de les hores de formació rebudes i, en el cas dels apartats a) i d) també\ncaldrà constància de la nota final obtinguda.\n2. Per l'acreditació dels mèrits de l'apartat f):\nPer a les activitats de formació: certificació acreditativa emesa per l'organisme o\nl'entitat corresponent.\nPer la recerca i les publicacions: els exemplars que poden ser els originals o les\nfotocòpies completes amb la compulsa, com a mínim, de les pàgines acreditatives\nde l'autoria, del dipòsit legal i, si escau, l'ISBN, ISSN o ISMN. Pel que fa als\nmaterials publicats en suports especials, com ara vídeos, CD-ROM, pàgines web,\netc., caldrà aportar la documentació impresa que pugui acompanyar aquests\ntreballs de recerca i/o publicacions. No es podran tenir en compte com a\npublicacions els treballs fets públics en webs personals o de centres.\n3. Per l'acreditació dels mèrits de l'apartat g): Fotocòpia compulsada del títol o\ntítols al·legats o dels declarats a tots els efectes legalment equivalents o,\ncertificació acadèmica en la qual es faci constar que s'han cursat i superat totes les\nassignatures o crèdits corresponents als tres primers cursos d'una llicenciatura,\nenginyeria o arquitectura.\nEn el cas que no es disposi dels documents esmentats en el paràgraf anterior es\npodrà aportar la certificació de l'abonament dels drets d'expedició d'aquests títols\n\n355\n\n\f356\n\nGASETA MUNICIPAL DE BARCELONA\n\nNÚM. 1\n\nd'acord amb l'Ordre de 8 de juliol de 1988 (BOE núm. 167, de 13.7.1988), o a\nl'Ordre de 13 d'agost de 2007 (BOE del 21) o en el Reial decret 1002/2010, de 5\nd'agost, sobre expedició de títols universitaris oficials.\nUna vegada transcorreguts els terminis per interposar els recursos contra la\nselecció de director/a, durant el mes d’octubre d’enguany, els participants podran\nretirar la seva documentació al Consorci d’Educació de Barcelona. Podran fer-ho\npersonalment o delegar en una altra persona, degudament autoritzada, sempre\nque la persona interessada o tercers no hagin interposat recursos que el puguin\nafectar. En qualsevol dels casos, l’aspirant que retira la documentació adquireix el\ncompromís de fer-ne lliurament a l’administració en cas de ser-ne requerit. Si no\nes retira la documentació en el termini esmentat, s’entendrà que la persona\ninteressada renuncia a recuperar-la i, per tant, decau en el dret a fer-ho.\nANNEX 5\n1. Criteris per a l’avaluació positiva de l’exercici del càrrec de director o directora\n(apartat 7.2.b del barem)\nPer tal d’avaluar l’exercici del càrrec de director o directora, l’/la inspector/a\nd’educació del centre farà una valoració global de les funcions exercides per\nl’aspirant, d’acord amb el context del centre educatiu:\n Funcions de representació\n Funcions de direcció pedagògica i lideratge\n Funcions en relació amb la comunitat escolar\n Funcions en matèria d’organització i funcionament\n Funcions específiques en matèria de gestió\n Funcions específiques com a cap del personal del centre\n L’avaluació inclourà en tots els casos els resultats expressats en els\nindicadors de progrés establerts en el projecte educatiu de centre, els\nindicadors de sistema i els resultats de les proves externes.\nPer a l’avaluació de cada aspirant l’inspector/a podrà consultar la documentació\npertinent del centre, entrevistarà l’aspirant i escoltarà algun membre del consell\nescolar del centre del sector professorat, sempre que aquest no participi en el\nmateix procediment de selecció, i també escoltarà, si escau, algun membre del\nconsell escolar del sector alumnes i/o del sector pares/mares d’alumnes.\nAixí mateix, per a l’avaluació es tindrà en compte l’assoliment dels objectius\nplantejats en el projecte de direcció que va presentar l’aspirant en el moment\nd’accedir al càrrec.\nTenint en compte els criteris anteriors, l’/la inspector/a emetrà una valoració\nglobal de l’aspirant positiva o no positiva, als efectes previstos en l’apartat 7.2.b\ndel barem.\n2. Criteris per a la valoració positiva de l’exercici d’òrgans unipersonals de govern i\nde coordinació (apartats 7.2.c i 7.2.d del barem)\nPer tal d’avaluar l’exercici d’òrgans unipersonals de govern i de coordinació, l’/la\ninspector/a del centre farà una valoració global de l’aspirant, tenint en compte els\ncriteris següents:\n Planificació d’objectius, actuacions i avaluació de resultats en el període\nd’exercici del càrrec\n Eficàcia en l’organització i gestió de recursos\n Impuls i desenvolupament de projectes de millora\n Dinamització dels òrgans de govern i de coordinació corresponents a l’àmbit\nde la seva actuació\n Atenció als membres de la comunitat educativa\n Afavoriment de la convivència i de les relacions interpersonals en el centre\nPer a l’avaluació de cada aspirant l’/la inspector/a podrà consultar la\ndocumentació pertinent del centre, entrevistarà l’aspirant i escoltarà la direcció del\ncentre i algun membre del consell escolar del sector professorat, sempre que\naquests no participin en el mateix procediment de selecció, i també escoltarà, si\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nescau, algun membre del consell escolar del sector alumnes i/o del sector\npares/mares d’alumnes.\nTenint en compte els criteris anteriors, l’/la inspector/a emetrà una valoració\nglobal de l’aspirant, positiva o no positiva, als efectes previstos en els apartats\n7.2.c i 7.2.d del barem.\n3. Criteris per a l’avaluació positiva de l’activitat docent en centres i serveis\neducatius (apartats 7.2.h per al curs 2011-2012 i 7.2.i. del barem).\nPer tal de valorar les capacitats pedagògiques de l’aspirant, el domini de les\ntècniques de treball docent i la participació en el funcionament del centre, els\naspirants seran avaluats en els seus centres docents o serveis educatius.\nAquesta avaluació serà realitzada per la Inspecció d’Educació mitjançant la\nintervenció d’un/a inspector/a d’un perfil professional adient a les especialitats\ndocents de l’aspirant relacionades amb l’activitat docent desenvolupada.\nPer tal d’avaluar l’activitat docent de l’aspirant, l’/la inspector/a d’educació\ntindrà en compte, necessàriament, els elements següents, així com els\npercentatges que per a cadascun d’ells s’indiquen, als efectes de determinar una\nvaloració quantitativa.\nA. Planificació de l’activitat docent.\nA.1. Objectius (5% de la puntuació total).\nA.2. Continguts (5% de la puntuació total).\nB. Desenvolupament de l’activitat docent. Activitats d’ensenyament i\naprenentatge (25% de la puntuació total).\nC. Avaluació. Seguiment dels aprenentatges dels alumnes i decisions preses per\nafavorir-ne la millora (20% de la puntuació total).\nD. Gestió de l’aula (25% de la puntuació total).\nE. Participació en les activitats del centre. Relació i comunicació amb la\ncomunitat educativa d’acord amb els criteris adoptats pel centre (20% de la\npuntuació total).\nEn relació amb cadascun dels elements esmentats, l’avaluació es realitzarà\nsobre els descriptors següents:\nA. Planificació de l’activitat docent.\nA.1. Objectius:\n Concreció dels objectius d’aprenentatge en les unitats didàctiques seguint\nels criteris acordats pel centre, cicle, equip docent o departament.\n Adequació dels objectius d’aprenentatge al curs o nivell corresponent.\n Adaptació dels objectius d’aprenentatge a les característiques personals de\nl’alumnat.\nA.2. Continguts:\n Selecció de continguts coherent amb la proposta d’objectius.\n Rellevància dels continguts seleccionats.\n Adequació dels continguts al curs o nivell corresponent.\nB. Desenvolupament de l’activitat docent. Activitats d’ensenyament i\naprenentatge.\n Previsió d’activitats d’ensenyament/aprenentatge que contribueixen a\nl’assoliment d’objectius.\n Desenvolupament de la intervenció didàctica amb recursos i materials\ncurriculars per facilitar l’assoliment dels objectius.\n Intervenció didàctica adient a les característiques del grup, proporcionant\nuna atenció correcta a les necessitats individuals de l’alumnat.\nC. Avaluació. Seguiment dels aprenentatges de l’alumnat i decisions preses per\nafavorir-ne la millora.\n Previsió dels criteris d’avaluació adaptats a la diversitat de l’alumnat.\n Aplicació dels criteris d’avaluació previstos en la programació didàctica.\n Presa de decisions de millora a partir de l’anàlisi dels resultats d’avaluació.\nD. Gestió de l’aula.\n Manteniment d’un clima de treball a l’aula, afavoriment de la convivència i\nresolució de possibles conflictes.\n\n357\n\n\f358\n\nGASETA MUNICIPAL DE BARCELONA\n\n\n\nNÚM. 1\n\nPresentació inicial d’objectius i continguts, participació de l’alumnat,\norientació i seguiment del treball a realitzar per l’alumnat i síntesi final\nd’allò realitzat.\n Organització del temps per desenvolupar les activitats previstes.\nE. Participació en les activitats del centre. Relació i comunicació amb la\ncomunitat educativa d’acord amb els criteris adoptats pel centre.\n Treball en equip, coordinació, participació en projectes del centre i en\nactivitats del departament didàctic/seminari o dels equips de cicle.\n Orientació educativa, acadèmica i professional dels i de les alumnes en\ncol·laboració, si escau, amb les famílies.\n Relacions i coordinació, si escau, amb els serveis educatius, serveis\nmunicipals o d’altres serveis de l’entorn del centre.\nCadascun dels elements seran valorats de 0 a 9 punts i s’aplicaran els\npercentatges indicats anteriorment en aquests mateixos criteris, per tal de\ndeterminar la valoració global de cada aspirant. El resultat de la valoració així\nassignada a cada aspirant estarà igualment compresa entre 0 i 9 punts.\nUna valoració global inferior o igual a 3 punts, tindrà la consideració de valoració\nno positiva de l’exercici de la docència de l’aspirant als efectes previstos en\nl’apartat 7.2.h) del barem, i li serà assignada una puntuació de 0 punts en l’apartat\n7.2.i) del barem.\nUna valoració global superior a 3 punts, tindrà la consideració de valoració\npositiva de l’exercici de la docència de l’aspirant als efectes previstos en l’apartat\n7.2.h) del barem.\nAixí mateix, en aquest cas, la valoració assignada, que estarà entre 3 i 9 punts,\nes convertirà de manera proporcional a una escala de 0 a 10 punts, als efectes de\nla seva puntuació en l’apartat 7.2.i) del barem.\nPer a l’avaluació de l’activitat docent de cada aspirant l’/la inspector/a podrà\nconsultar la documentació pertinent, sense que sigui necessari que l’aspirant hagi\nd’elaborar individualment cap material específic, per a la seva valoració, diferent al\nja utilitzat normalment en el desenvolupament de la seva activitat docent; fer una\nobservació directa de l’activitat docent, entrevistar l’aspirant i escoltar la direcció\ndel centre i el/la cap del mateix departament/seminari o coordinador/a de cicle de\nl’aspirant, sempre que aquestes persones no participin en el mateix procediment\nde selecció de directors/es.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nBASES GENERALS QUE HAN DE REGIR LA CONVOCATÒRIA DE DOS\nCONCURSOS PER A LA PROVISIÓ DE DOS LLOCS DE TREBALL DE\nL’INSTITUT DE CULTURA DE BARCELONA (ICUB)\n(Aprovades per decret de l’Alcaldia)\nDe conformitat amb les Bases Marc aprovades pel Consell Plenari del dia 22 de\njuliol de 1988, es convoquen per a la seva provisió pel personal de plantilla\nd'aquest Ajuntament els llocs de treball que consten a l'annex, d'acord amb les\ncondicions específiques que s'indiquen en aquest mateix annex per a cadascun\nd'ells i amb els requisits comuns que es fixen a continuació:\nREQUISITS COMUNS A TOTS ELS CONCURSOS\nA part dels requisits addicionals de cada concurs, per a optar a qualsevol\nconvocatòria és necessari:\nTrobar-se en servei actiu a l’Ajuntament o a un Institut Municipal, i no pertànyer\na les classes de Guàrdia Urbana ni Servei de Prevenció i Extinció d’Incendis i\nSalvament (SPEIS).\nTractar-se de personal funcionari o contractat laboral fix de l’Ajuntament de\nBarcelona. El personal funcionari de l’Ajuntament adscrit a un Institut Municipal i el\npersonal laboral fix de l’Ajuntament posteriorment subrogat a un Institut podrà\nparticipar igualment en els concursos. També hi podran participar els contractats\nlaborals fixos d’Instituts Municipals que hagin efectuat la corresponent adhesió a\nl’Acord Marc de Condicions de Treball, d’acord amb la clàusula preliminar cinquena\nde l’esmentat Acord.\nHaver prestat un mínim d'un any de serveis com a funcionari de carrera o amb\ncontracte laboral indefinit a l’Ajuntament o Institut Municipal.\nHaver transcorregut un mínim de dos anys des de l'última destinació obtinguda\nper concurs.\nMÈRITS COMUNS A TOTS ELS CONCURSOS\nAntiguitat. Es valorarà per anys complets de serveis, inclosos els serveis\nanteriors en altres administracions públiques que hagin estat formalment\nreconeguts, a raó de 0,10 punts i fins a un màxim d'1 punt.\nGrau personal consolidat. S'avaluarà fins a un màxim d'1 punt segons el barem\nsegüent:\nPer posseir com a grau un nivell superior al del lloc de treball convocat: 1 punt.\nPer posseir com a grau el mateix nivell del lloc de treball convocat: 0,75 punts.\nPer posseir com a grau un nivell inferior en dos al del lloc de treball convocat:\n0,50 punts.\nPer posseir com a grau un nivell inferior en quatre al del lloc de treball convocat:\n0,25 punts.\nNivell del lloc de treball actualment ocupat o, si és el cas, l'últim ocupat, fins a\nun màxim d'1 punt segons el barem següent:\nPel desenvolupament d'un lloc d'igual nivell al del lloc de treball convocat: 1\npunt.\nPel desenvolupament d'un lloc de treball inferior en dos nivells al del lloc de\ntreball convocat: 0,50 punts.\nPel desenvolupament d'un lloc de treball de nivell superior al nivell del lloc de\ntreball base de la categoria del concursant: 0,25 punts.\nA aquests efectes, s'ha d'entendre per nivell del lloc de treball desenvolupat, el\nnivell de complement de destinació efectivament acreditat en la nòmina\ncorresponent, quan es tracti d'un nivell superior al del grau personal consolidat de\ncada aspirant, i el nivell del lloc de treball ocupat per adscripció o trasllat quan\naquest sigui inferior al grau personal que hagi pogut consolidar a la carrera\nadministrativa.\n\n359\n\n\f360\n\nGASETA MUNICIPAL DE BARCELONA\n\nNÚM. 1\n\nCursos de formació i perfeccionament. Es valoraran fins a 2 punts, sempre que\ntinguin relació directa amb el lloc de treball a cobrir, i es puntuaran, si s'escau, en\nfunció de les matèries, la durada i l'avaluació.\nJUNTA DE VALORACIÓ\nEstarà formada pels membres següents:\nPresidència:\nEl director de Recursos Humans, com a titular.\nVocalies:\nEl/la gerent o director/a de Serveis que per a cada concurs s'indiqui\nexpressament a l'annex, que en cas d'absència del president titular, exercirà la\npresidència de la Junta.\nUn cap de Personal de sector d'actuació o districte.\nUn/a tècnic/a especialista en la matèria objecte del concurs.\nUn/a tècnic/a de la Direcció de Recursos Humans, qui també tindrà la condició\nde secretari/ària de la Junta de Valoració.\nA més, a tots els concursos hi podran assistir, en els termes previstos a les\nBases Marc, els representants designats conjuntament per la Junta de Personal i el\nComitè d'Empresa.\nPROCEDIMENT I NORMES GENERALS\nLes persones que compleixin les condicions exigides hauran de presentar la\nsol·licitud, a la qual adjuntaran la relació de mèrits al·legats classificats segons\nl'ordre d'aquesta convocatòria, i els documents acreditatius corresponents, al\nRegistre General o a qualsevol dels registres municipals, en el termini de quinze\ndies hàbils a comptar de l'endemà de la publicació d'aquesta convocatòria en la\nGaseta Municipal.\nEls requisits i mèrits al·legats s'han d'entendre sempre referits a la data\nd'acabament de l'esmentat termini.\nPer a cada concurs s'ha de presentar una instància i la documentació separada,\nper a la qual cosa, es podrà utilitzar l'imprès normalitzat de què es disposa a\nl'Oficina d'Informació de Personal i a les seus dels districtes.\nEn cas d'empat en la puntuació, per dirimir-lo s'atendrà a l'antiguitat de serveis\nprestats a la Corporació des de la data d'incorporació en la plantilla, amb caràcter\nindefinit.\nEn els casos en què entre els mèrits complementaris s'estableixi la redacció d'un\ninforme o memòria, aquest no podrà excedir de cinc pàgines, excepte en aquells\ncasos en què les bases específiques del concurs determinin un nombre superior de\npàgines, donades les característiques del lloc de treball a cobrir. L'informe s'haurà\nde presentar conjuntament amb la sol·licitud i el curriculum vitae.\nEls llocs de treball objecte de la present convocatòria tenen com a règim horari\nel de 37 hores i 30 minuts setmanals.\nPer a la valoració dels mèrits, la Junta podrà disposar dels sistemes d'acreditació\ni de comprovació que consideri més escaients en cada cas i per a cada tipus de\nmèrits, i podrà convocar les persones que optin a les places per precisar o ampliar\naspectes concrets en relació als mèrits al·legats.\nLes destinacions adjudicades són irrenunciables un cop s'ha pres possessió del\nlloc. Malgrat això, quan una persona hagi obtingut una plaça en diferents\nconcursos convocats, haurà d'optar per una d'elles, dins del termini dels tres dies\nhàbils següents al de l'exposició en el tauler d'anuncis del departament de Personal\nde la proposta de la Junta de Valoració de l'últim concurs en què hagi obtingut la\nplaça.\nPer a tot allò no estipulat expressament en aquesta convocatòria, s'estarà a allò\nque disposen les Bases Marc aprovades pel Consell Plenari el dia 22 de juliol de\n1988 i la normativa legal i reglamentària corresponent.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nANNEX\nConcurs núm. 1/14. Un lloc de treball de Suport 3 de la família professional\nGeneral (GE) adscrit a la Direcció de Programa de Difusió Cultural de l’Institut de\nCultura de Barcelona. (Nivell 18)\nConcurs núm. 2/14. Un lloc de treball de Suport 3 de la família professional\nGeneral (GE) adscrit al Departament de Serveis Jurídics, de la Direcció de Recursos\nde l’Institut de Cultura de Barcelona. (Nivell 18)\n\nSuport 3 de la família professional General (GE) adscrit a la Direcció de\nPrograma de Difusió Cultural de l’Institut de Cultura de Barcelona.\nConcurs núm. 1/14\nConvocatòria per a la provisió definitiva per concurs de mèrits d’un lloc de\ntreball de Suport 3 de la família professional General (GE) adscrit a la Direcció de\nPrograma de Difusió Cultural de l’Institut de Cultura de Barcelona.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i 24\nde juliol de 2013.\nEs convoca la provisió per concurs de mèrits d’un lloc de treball de Suport 3 de\nla família professional de General (GE), adscrit a la Direcció de Programa de\nDifusió Cultural de l’Institut de Cultura de Barcelona.\n1. Classificació del lloc convocat\nDenominació:\nSuport 3 (90.30.GE.10 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC1/C2\nDestinació:\nNivell 18\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2.Esquema retributiu\nDestinació:\nComplement específic:\n\n18 (394,79 €/mensuals segons catàleg vigent)\n667 €/mensuals segons catàleg vigent\n\n3. Descripció funcional\n3.1. Descripció funcional del lloc convocat (Suport 3 de la família GE)\n3.1.1. Missió\nRealitzar la gestió integral i/o verificació d’un o més processos administratius o\ndonar suport directe a un comandament o directiu, en les matèries i processos que\nsiguin competència de l’òrgan on presten els seus serveis, d’acord amb les\ndirectrius del superior i la normativa establerta per tal d’aconseguir la resolució\nprevista i l’adequat tractament d’aquests processos en termes d’eficàcia i amb la\nqualitat requerida.\n3.1.2. Funcions bàsiques\n\nIntegrar un o més processos de naturalesa diversa i/o especialitzada de\nl’òrgan on està adscrit, controlant el seu desenvolupament.\n\nElaborar documentació administrativa, sobre el procés o processos sota la\nseva responsabilitat.\n\n361\n\n\f362\n\nGASETA MUNICIPAL DE BARCELONA\n\nNÚM. 1\n\n\n\nDonar suport administratiu directe a òrgans, per tal de coordinar l’actuació\nd’aquestes amb altres òrgans de la Corporació Municipal o amb altres\nentitats.\n\nPrestar serveis directes als ciutadans o al personal de la Corporació\nMunicipal, sobre els processos que executa, en el marc de les Competències\ni recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n3.2. Descripció funcional de l’òrgan al qual està adscrit el lloc (Direcció de\nPrograma de Difusió Cultural)\n3.2.1. Missió\nIntegrar i executar les estratègies de comunicació interna i externa de l’Institut,\nen les seves diferents vessants, per tal de facilitar l’accés dels diferents públics de\nla ciutat als programes de l’Institut, garantint alhora la presència d’una identitat\ncorporativa unificada i coherent.\n3.2.2. Funcions\n\nDesenvolupar les línies estratègiques de comunicació corporativa i de\nposicionament de l’Institut, així com les adequades als diferents programes\nd’acord amb els públics als que van adreçats i els mitjans disponibles.\n\nDissenyar i implementar el pla de comunicació de l’Institut, que inclou el\ndesenvolupament de la comunicació corporativa i els plans de comunicació\ndels diferents programes.\n\nCoordinar els diferents programes l’elaboració de la proposta de\ncomunicació vetllant per la idoneïtat del tipus de comunicació a fer en cada\ncas, suport a utilitzar, etc.\n\nDesenvolupar la política de publicacions de l’Institut.\n\nExecutar les estratègies de publicitat de l’Institut.\n\nDissenyar i dur a terme estratègies de comunicació que facilitin l’accés a la\ncultura a “nous públics”.\n\nExecutar els programes d’accés a la cultura, tant en la seva vessant virtual\ncom física.\n\nDissenyar i executar les estratègies de comunicació digital.\n\nGarantir una adequada i permanent relació amb els mitjans de comunicació,\norganitzant totes aquelles accions que siguin necessàries per a facilitar la\npresència mediàtica dels programes de l’Institut.\n\nGarantir la cobertura de les necessitats de relacions públiques dels diferents\nprogrames de l’Institut de Cultura.\n\nDesenvolupar eines eficients de comunicació interna a l’Institut de Cultura\n(Intranet) i, en coordinació amb la Direcció de Recursos (RRHH)\nimplementar-ne el projecte.\n\nPortar a terme la gestió pressupostària i disposició de despeses.\n\nFormular les condicions tècniques dels processos de contractació i de\ncompra de bens i serveis necessaris per a l’execució de les activitats dels\nseus serveis, programes o centres.\n4. Requisits de participació\n\nPertànyer al grup C, subgrup C1 i C2 de la categories Administratiu i\nAuxiliar Administrativa.\n\nPortar un mínim d’un any de serveis com a funcionari/a de carrera (*) de la\nplantilla de l’Ajuntament de Barcelona i/o dels organismes autònoms\nadherits a l’Acord regulador de les condicions de treball dels empleats\npúblics de l’Ajuntament de Barcelona, i no pertànyer a les classes de\nGuàrdia Urbana ni del Servei de Prevenció i Extinció d’Incendis i Salvament\n(SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n Experiència en projectes de comunicació: aplicació de la imatge\ncorporativa, difusió i distribució dels diferents elements de comunicació,\nfins a 1 punt\n Experiència en l’elaboració d’informes, estudis i memòries, fins a 1 punt\n Experiència en atenció i relació amb el públic i actuacions de Relacions\nPúbliques, fins a 1 punt\n Experiència en gestió, participació i/o seguiment de l’aplicació IRIS, fins a\n1 punt\n Experiència en recerca i recollida d’informació de diferents campanyes i\nevents (producció feta dels diferents elements, merchandising, publicitat,\npatrocini) fins a 1 punt\n Experiència en tasques de tramitació, seguiment i resolució de processos\nadministratius, fins a 1 punt\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\n\n363\n\n\f364\n\nGASETA MUNICIPAL DE BARCELONA\n\nNÚM. 1\n\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de Suport 3 de la família professional General (GE)\nd’acord amb el Sistema d’Ordenació Municipal (SOM): Compromís professional,\nTreball en equip, Orientació al servei públic, Pensament analític, Flexibilitat i\nobertura al canvi, Autoconfiança, Rigor i organització i Comunicació i influència.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n Si s'avaluen tots els apartats opcionals la puntuació mínima és d’11,5 punts.\n Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident:\n Sra. Marta Clari i Padrós, Gerent de l’Institut de Cultura de Barcelona o\npersona en qui delegui.\nVocals:\n Sra. Isabel Balliu i Badia, directora de Recursos o persona en qui delegui.\n Sra. Pilar Roca i Viola, Directora de Programa de Difusió Cultural o persona\nen qui delegui.\n Sra. Margarita Muñoz i Guillén, cap del Departament de Recursos Humans o\npersona en qui delegui.\n Sra. Montserrat Saltó i Oliva, responsable de Formació i Selecció, del\nDepartament de Recursos Humans o persona en qui delegui.\nRepresentant de la Junta de Personal o del Comitè d’Empresa.\n7. Presentació de sol·licituds\nLes persones interessades podran presentar la seva sol·licitud al Registre de\nl’Institut de Cultura de Barcelona, Rambla 99 planta 4a., de dilluns a divendres de\n08:30 a 15h. i els dijous de 8:30 a 17:30 h.\nTambé es podrà presentar la sol·licitud al Registre General o a qualsevol dels\nregistres desconcentrats de l’Ajuntament, fent servir necessàriament el model de\nsol·licitud i currículum vitae normalitzat que es poden descarregar des del portal\ninformatiu de CONCURSOS de l’apartat de “Recursos Humans” de l’Intranet\nMunicipal.\nEl termini de presentació d’instàncies és de 15 dies hàbils a comptar a partir del\ndia següent a la publicació de les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\nSuport 3 de la família professional General (GE) adscrit al Departament de\nServeis Jurídics, de la Direcció de Recursos de l’Institut de Cultura de\nBarcelona.\nConcurs núm. 2/14\nConvocatòria per a la provisió definitiva per concurs de mèrits d’un lloc de\ntreball de Suport 3 de la família professional General (GE) adscrit al Departament\nde Serveis Jurídics, de la Direcció de Recursos de l’Institut de Cultura de\nBarcelona.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i de\n24 de juliol de 2013.\nEs convoca la provisió per concurs de mèrits d’un lloc de treball de Suport 3 de\nla família professional General, adscrit al Departament de Serveis Jurídics, de la\nDirecció de Recursos de l’Institut de Cultura de Barcelona.\n1. Classificació del lloc convocat\nDenominació:\nSuport 3 (90.30.GE.10 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC1/C2\nDestinació:\nNivell 18\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n18 (394,79 €/mensuals segons catàleg vigent)\n667 €/mensuals segons catàleg vigent\n\n3.Descripció funcional\n3.1. Descripció funcional del lloc convocat (Suport 3 de la família GE)\n3.1.1. Missió\nRealitzar la gestió integral i/o verificació d’un o més processos administratius o\ndonar suport directe a un comandament o directiu, en les matèries i processos que\nsiguin competència de l’òrgan on presten els seus serveis, d’acord amb les\ndirectrius del superior i la normativa establerta per tal d’aconseguir la resolució\nprevista i l’adequat tractament d’aquests processos en termes d’eficàcia i amb la\nqualitat requerida.\n3.1.2 .Funcions bàsiques\n\nIntegrar un o més processos de naturalesa diversa i/o especialitzada de\nl’òrgan on està adscrit, controlant el seu desenvolupament.\n\nElaborar documentació administrativa, sobre el procés o processos sota la\nseva responsabilitat.\n\n365\n\n\f366\n\nGASETA MUNICIPAL DE BARCELONA\n\nNÚM. 1\n\n\n\nDonar suport administratiu directe a òrgans, per tal de coordinar l’actuació\nd’aquestes amb altres òrgans de la Corporació Municipal o amb altres\nentitats.\n\nPrestar serveis directes als ciutadans o al personal de la Corporació\nMunicipal, sobre els processos que executa, en el marc de les Competències\ni recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n3.2. Descripció funcional de l’òrgan al qual està adscrit el lloc (Departament de\nServeis Jurídics)\n3.2.1.Missió\nResponsabilitzar-se de la contractació de l’ICUB.\nDonar suport als òrgans de govern consultius, directius i operatius i exercir les\nfuncions pròpies de secretaria dels òrgans de govern de l’ens de gestió\ncorresponent (organització funcional, organització territorial i òrgans amb\npersonalitat jurídica diferenciada).\n3.2.2. Funcions\n\nAssessorar als òrgans de govern, consultius, directius i operatius de l’ens de\ngestió.\n\nInformar els plecs de clàusules particulars per a la contractació\nadministrativa.\n\nInformar sobre els recursos interposats contra actes i resolucions de l’ens\nde gestió.\n\nInformar i tramitar els expedients de reivindicació i defensa dels bens de\nl’ens de gestió.\n\nInformar els convenis i concerts en què intervingui l’ens de gestió.\n\nGarantir la preparació d’ordres del dia i convocatòries de les reunions dels\nòrgans de govern de l’ens de gestió.\n\nGarantir la redacció de les actes de les reunions i la notificació dels acords i\nresolucions que es prenguin.\n\nParticipar en la mesa de contractació quan la Secretaria delegui aquesta\ncomesa.\n\nRealitzar funcions fedatàries diverses i gestionar el tauló d’edictes.\n\nGestionar l’arxiu administratiu de l’Institut, d’acord amb les normes i\ninstruccions aprovades i els criteris establerts per l’Arxiver en Cap.\n\nAssessorar jurídicament als diferents òrgans de l’Institut.\n\nInformar sobre els aspectes jurídics de les al·legacions presentades en\nperíode d’informació pública en els expedients de qualsevol classe, quan es\nrefereixen a plans, propostes o actuacions que no ultrapassin la\nresponsabilitat de l’ens de gestió.\n\nInformar sobre els expedients de responsabilitat patrimonial.\n\nAssessorar i informar els aspectes jurídics de les normes orgàniques\nprocedimentals.\n\nFer el control de l’homogeneïtzació i establiment de criteris uniformes en\nrelació als procediments administratius. Normalitzar els expedients i\nsupervisar el seu compliment.\n4. Requisits de participació\n\nPertànyer al grup C, subgrup C1 i C2 de les categories Administrativa i\nAuxiliar Administrativa.\n\nPortar un mínim d’un any de serveis com a funcionari/a de carrera (*) de la\nplantilla de l’Ajuntament de Barcelona i/o dels organismes autònoms\nadherits a l’Acord regulador de les condicions de treball dels empleats\npúblics de l’Ajuntament de Barcelona, i no pertànyer a les classes de\nGuàrdia Urbana ni del Servei de Prevenció i Extinció d’Incendis i Salvament\n(SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n Experiència en gestió i seguiment de documentació jurídica fins a 1,5\npunt\n Experiència en gestió d’expedients de contractació i responsabilitat\npatrimonial fins a 1,5 punt\n Experiència en suport a la redacció de documents jurídics: acords,\nresolucions, contractes, convenis, bases de premis i concursos, fins a 1,5\npunt\n Experiència en bases de dades corporatives (SAP, Ariadna, etc) fins a 1,5\npunt\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n\n367\n\n\f368\n\nGASETA MUNICIPAL DE BARCELONA\n\nNÚM. 1\n\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de SUPORT 3 de la família professional General (GE)\nd’acord amb el Sistema d’Ordenació Municipal (SOM): Compromís professional,\nTreball en equip, Orientació al servei públic, Pensament analític, Flexibilitat i\nobertura al canvi, Autoconfiança, Rigor i organització i Comunicació i influència.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n Si s'avaluen tots els apartats opcionals la puntuació mínima és d’11,5\npunts.\n Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident:\n Sra. Marta Clari i Padrós, Gerent de l’Institut de Cultura de Barcelona o\npersona en qui delegui.\nVocals:\n Sra. Isabel Balliu i Badia, directora de Recursos o persona en qui delegui.\n Sra. Montserrat Oriol i Bellot, cap del Departament de Serveis Jurídics o\npersona en qui delegui.\n Sra. Margarita Muñoz i Guillén, cap del Departament de Recursos Humans o\npersona en qui delegui.\n Sra. Montserrat Saltó i Oliva, responsable de Formació i Selecció, del\nDepartament de Recursos Humans o persona en qui delegui.\nRepresentant de la Junta de Personal o del Comitè d’Empresa\n7. Presentació de sol·licituds\nLes persones interessades podran presentar la seva sol·licitud al Registre de\nl’Institut de Cultura de Barcelona, Rambla 99 planta 4a., de dilluns a divendres de\n08:30 a 15h. i els dijous de 8:30 h. a 17:30 h.\nTambé es podrà presentar la sol·licitud al Registre General o a qualsevol dels\nregistres desconcentrats de l’Ajuntament, fent servir necessàriament el model de\nsol·licitud i currículum vitae normalitzat que es poden descarregar des del portal\ninformatiu de CONCURSOS de l’apartat de “Recursos Humans” de l’Intranet\nMunicipal.\nEl termini de presentació d’instàncies és de 15 dies hàbils a comptar a partir del\ndia següent a la publicació de les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n369\n\n\f370\n\nGASETA MUNICIPAL DE BARCELONA\n\nNÚM. 1\n\nBASES GENERALS QUE HAN DE REGIR LA CONVOCATÒRIA DE DOS\nCONCURSOS PER A LA PROVISIÓ DE DOS LLOCS DE TREBALL DE\nL’INSTITUT MUNICIPAL D’HISENDA (IMH)\n(Aprovades per decret de l’Alcaldia)\nDe conformitat amb les Bases Marc aprovades pel Consell Plenari del dia 22 de\njuliol de 1988, es convoquen per a la seva provisió pel personal de plantilla\nd'aquest Ajuntament els llocs de treball que consten a l'annex, d'acord amb les\ncondicions específiques que s'indiquen en aquest mateix annex per a cadascun\nd'ells i amb els requisits comuns que es fixen a continuació:\nREQUISITS COMUNS A TOTS ELS CONCURSOS\nA part dels requisits addicionals de cada concurs, per a optar a qualsevol\nconvocatòria és necessari:\n– Trobar-se en servei actiu a l’Ajuntament o a un Institut Municipal, i no\npertànyer a les classes de Guàrdia Urbana ni Servei de Prevenció i\nExtinció d’Incendis i Salvament (SPEIS).\n– Tractar-se de personal funcionari o contractat laboral fix de l’Ajuntament\nde Barcelona. El personal funcionari de l’Ajuntament adscrit a un Institut\nMunicipal i el personal laboral fix de l’Ajuntament posteriorment\nsubrogat a un Institut podrà participar igualment en els concursos.\nTambé hi podran participar els contractats laborals fixos d’Instituts\nMunicipals que hagin efectuat la corresponent adhesió a l’Acord Marc de\nCondicions de Treball, d’acord amb la clàusula preliminar cinquena de\nl’esmentat Acord.\n– Haver prestat un mínim d'un any de serveis com a funcionari de carrera\no amb contracte laboral indefinit a l’Ajuntament o Institut Municipal.\n– Haver transcorregut un mínim de dos anys des de l'última destinació\nobtinguda per concurs.\nMÈRITS COMUNS A TOTS ELS CONCURSOS\n1.\n2.\n\n3.\n\nAntiguitat. Es valorarà per anys complets de serveis, inclosos els serveis\nanteriors en altres administracions públiques que hagin estat formalment\nreconeguts, a raó de 0,10 punts i fins a un màxim d'1 punt.\nGrau personal consolidat. S'avaluarà fins a un màxim d'1 punt segons el\nbarem següent:\n– Per posseir com a grau un nivell superior al del lloc de treball convocat:\n1 punt.\n– Per posseir com a grau el mateix nivell del lloc de treball convocat:\n0,75 punts.\n– Per posseir com a grau un nivell inferior en dos al del lloc de treball\nconvocat: 0,50 punts.\n– Per posseir com a grau un nivell inferior en quatre al del lloc de treball\nconvocat: 0,25 punts.\nNivell del lloc de treball actualment ocupat o, si és el cas, l'últim ocupat,\nfins a un màxim d'1 punt segons el barem següent:\n– Pel desenvolupament d'un lloc d'igual nivell al del lloc de treball\nconvocat: 1 punt.\n– Pel desenvolupament d'un lloc de treball inferior en dos nivells al del\nlloc de treball convocat: 0,50 punts.\n– Pel desenvolupament d'un lloc de treball de nivell superior al nivell del\nlloc de treball base de la categoria del concursant: 0,25 punts.\n– A aquests efectes, s'ha d'entendre per nivell del lloc de treball\ndesenvolupat, el nivell de complement de destinació efectivament\nacreditat en la nòmina corresponent, quan es tracti d'un nivell superior\n\n10-1-2014\n\n\fNÚM. 1\n\n10-1-2014\n\n4.\n\nGASETA MUNICIPAL DE BARCELONA\n\nal del grau personal consolidat de cada aspirant, i el nivell del lloc de\ntreball ocupat per adscripció o trasllat quan aquest sigui inferior al grau\npersonal que hagi pogut consolidar a la carrera administrativa.\nCursos de formació i perfeccionament. Es valoraran fins a 2 punts, sempre\nque tinguin relació directa amb el lloc de treball a cobrir, i es puntuaran, si\ns'escau, en funció de les matèries, la durada i l'avaluació.\n\nJUNTA DE VALORACIÓ\nEstarà formada pels membres següents:\n– Presidència:\nEl director de Recursos Humans, com a titular.\n– Vocalies:\nEl/la gerent o director/a de Serveis que per a cada concurs s'indiqui\nexpressament a l'annex, que en cas d'absència del president titular,\nexercirà la presidència de la Junta.\nUn cap de Personal de sector d'actuació o districte.\nUn/a tècnic/a especialista en la matèria objecte del concurs.\nUn/a tècnic/a de la Direcció de Recursos Humans, qui també tindrà la\ncondició de secretari/ària de la Junta de Valoració.\nA més, a tots els concursos hi podran assistir, en els termes previstos a les\nBases Marc, els representants designats conjuntament per la Junta de Personal i el\nComitè d'Empresa.\nPROCEDIMENT I NORMES GENERALS\nLes persones que compleixin les condicions exigides hauran de presentar la\nsol·licitud, a la qual adjuntaran la relació de mèrits al·legats classificats segons\nl'ordre d'aquesta convocatòria, i els documents acreditatius corresponents, al\nRegistre General o a qualsevol dels registres municipals, en el termini de quinze\ndies hàbils a comptar de l'endemà de la publicació d'aquesta convocatòria en la\nGaseta Municipal.\nEls requisits i mèrits al·legats s'han d'entendre sempre referits a la data\nd'acabament de l'esmentat termini.\nPer a cada concurs s'ha de presentar una instància i la documentació separada,\nper a la qual cosa, es podrà utilitzar l'imprès normalitzat de què es disposa a\nl'Oficina d'Informació de Personal i a les seus dels districtes.\nEn cas d'empat en la puntuació, per dirimir-lo s'atendrà a l'antiguitat de serveis\nprestats a la Corporació des de la data d'incorporació en la plantilla, amb caràcter\nindefinit.\nEn els casos en què entre els mèrits complementaris s'estableixi la redacció d'un\ninforme o memòria, aquest no podrà excedir de cinc pàgines, excepte en aquells\ncasos en què les bases específiques del concurs determinin un nombre superior de\npàgines, donades les característiques del lloc de treball a cobrir. L'informe s'haurà\nde presentar conjuntament amb la sol·licitud i el curriculum vitae.\nEls llocs de treball objecte de la present convocatòria tenen com a règim horari\nel de 37 hores i 30 minuts setmanals.\nPer a la valoració dels mèrits, la Junta podrà disposar dels sistemes d'acreditació\ni de comprovació que consideri més escaients en cada cas i per a cada tipus de\nmèrits, i podrà convocar les persones que optin a les places per precisar o ampliar\naspectes concrets en relació als mèrits al·legats.\nLes destinacions adjudicades són irrenunciables un cop s'ha pres possessió del\nlloc. Malgrat això, quan una persona hagi obtingut una plaça en diferents\nconcursos convocats, haurà d'optar per una d'elles, dins del termini dels tres dies\nhàbils següents al de l'exposició en el tauler d'anuncis del departament de Personal\nde la proposta de la Junta de Valoració de l'últim concurs en què hagi obtingut la\nplaça.\n\n371\n\n\f372\n\nGASETA MUNICIPAL DE BARCELONA\n\nNÚM. 1\n\nPer a tot allò no estipulat expressament en aquesta convocatòria, s'estarà a allò\nque disposen les Bases Marc aprovades pel Consell Plenari el dia 22 de juliol de\n1988 i la normativa legal i reglamentària corresponent.\nANNEX\nConcurs número 149/13. Un lloc de treball de Suport 4 de la família professional\nGeneral (GE) adscrit al Departament de Projectes i BBDD de l’Institut Municipal\nd’Hisenda. (Nivell 16)\nConcurs número 150/13. Un lloc de treball de Suport 2 de la família professional\nGeneral (GE) adscrit a la Direcció d’Inspecció Tributària de l’Institut Municipal\nd’Hisenda. (Nivell 20)\n\nSuport 4 de la família professional General (GE) adscrit al Departament de\nProjectes i BBDD de l’Institut Municipal d’Hisenda.\nConcurs número 149/13\nConvocatòria per a la provisió definitiva per concurs de mèrits d’un lloc de\ntreball de Suport 4 de la família professional General (GE) adscrit al Departament\nde Projectes i BBDD de l’Institut Municipal d’Hisenda.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i de\n24 de juliol de 2013.\nEs convoca la provisió per concurs de mèrits d’un lloc de treball de Suport 4 de\nla família professional General (GE) adscrit al Departament de Projectes i BBDD de\nl’Institut Municipal d’Hisenda.\n1. Classificació del lloc convocat\nDenominació:\nSuport 4 (90.40.GE.20 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC2\nDestinació:\nNivell 16\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n16 (349,93 € mensuals)\n594 € mensuals segons catàleg vigent\n\n3. Descripció funcional\n3.1. Descripció funcional del lloc convocat (Suport 4 de la família GE)\n3.1.1. Missió\nRealitzar tasques administratives, com a recolzament específic a un equip, o\ntasques específiques dins d’un procediment, en les matèries, processos i\nactuacions que siguin competència de l’òrgan on presten els seus serveis, d’acord\namb les instruccions del superior i els procediments establerts, per aconseguir la\nseva realització en termes de fiabilitat.\n3.1.2. Funcions bàsiques\n\nPrestar serveis directes als ciutadans o al personal de la Corporació\nMunicipal, sobre els processos que executa, en el marc de les competències\ni recursos de l’òrgan on presten servei.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n\n\nRealitzar tasques de suport administratiu: Anàlisi bàsica, recerca i\nexplotació de dades als sistemes d’informació; comprovació i introducció de\ndades als sistemes d’informació; elaboració de documents administratius;\ngestió integral de l’arxiu, la manipulació, la reproducció i el trasllat dels\nexpedients i documents sobre els que treballa; registre de documents. Els\ndocuments i expedients podran ser físics o electrònics.\n\nRealitzar tramitacions i activitats d’un procés administratiu, detectant les\npossibles incidències i gestionant la seva resolució, tot garantint la fiabilitat.\n\nRealitzar tràmits, informar i resoldre consultes telefònicament i presencial\nals ciutadans o al personal de la Corporació Municipal, en el marc de les\nCompetències i recursos de l’òrgan on presten servei.\n3.2. Descripció funcional de l’òrgan al qual està adscrit el lloc (Departament de\nProjectes i BBDD)\n3.2.1.Funcions\n\nRealitzar estudis de necessitats informàtiques per a la definició d’objectius i\nabast de projectes.\n\nRealitzar anàlisi de requeriments funcionals i procediments organitzatius\ndels canvis o millores en les competències de projectes de\ndesenvolupament informàtic, mètode, documentació i estàndards.\n\nGestionar projectes i fer el seguiment de subcontractes i recepció de\ntreballs.\n\nPreparar la fase d'implantació d'aplicatius tenint especial cura dels medis de\nformació d'usuaris i de la qualitat de les prestacions.\n\nDonar suport, assistència i assessorament en l'estructura dels sistemes\nd'informació de l'Institut.\n\nObtenir i preparar dades dels diferents aplicatius amb la finalitat d'orientar\nles decisions de la Direcció.\n\nGestionar el fitxer de contribuents. Controlar les entrades d’informació.\nEstablir criteris i estàndards d’actuació.\n4. Requisits de participació\n\nPertànyer al grup C, subgrup C2 de la categoria Auxiliar Administrativa.\n\nPortar un mínim d’un any de serveis com a funcionari/ària de carrera (*) de\nla plantilla de l’Ajuntament de Barcelona i/o dels organismes autònoms\nadherits a l’Acord regulador de les condicions de treball dels empleats\npúblics de l’Ajuntament de Barcelona, i no pertànyer a les classes de\nGuàrdia Urbana ni del Servei de Prevenció i Extinció d’Incendis i Salvament\n(SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n– Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n– Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n\n373\n\n\f374\n\nGASETA MUNICIPAL DE BARCELONA\n\nNÚM. 1\n\n–\n\nHaver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n– Aplicacions corporatives i/o utilització de bases de dades especialment les\nrelacionades amb la gestió tributària, fins a 3 punts.\n– Tramitació d’expedients administratius, especialment els relacionats amb\nla gestió tributària, fins a 3 punts.\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n4. Exercici de valoració de les competències professionals requerides per a\nl’òptim desenvolupament de les funcions del lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de SUPORT 4 de la família professional General (GE)\nd’acord amb el Sistema d’Ordenació Municipal (SOM): Compromís professional,\nTreball en equip, Orientació al servei públic, Pensament analític, Flexibilitat i\nobertura al canvi, Autoconfiança, Rigor i organització i Comunicació i influència.\nL’exercici consistirà, com a mínim, en una entrevista individual, tot i que la\nJunta de Valoració podrà utilitzar altres sistemes d’avaluació complementaris.\nL’exercici serà valorat fins a un màxim de 6 punts.\nPuntuació mínima\n– Si s'avaluen tots els apartats opcionals la puntuació mínima és d’11,5 punts.\n– Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident:\n– Sr. Antoni Rodríguez Sivera, Gerent de l’Institut Municipal d’Hisenda, o\npersona en qui delegui.\nVocals:\n– Sra. Carmen Estrada Nerida, Directora de Serveis d’Informàtica, o persona\nen qui delegui.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n–\n\nSr. Josep Grau Caballeria, Cap del Departament de Projectes i BBDD, o\npersona en qui delegui.\n– Sr. Alfred Valcárcel Penon, Cap del Servei de Fitxers de Contribuents, o\npersona en qui delegui.\n– Sr. Santos Martínez Sequí, Cap de Recursos Humans, qui actua també com\na Secretari, o persona en qui delegui.\nRepresentant de la Junta de Personal o del Comitè d’Empresa.\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals\n\nSuport 2 de la família professional General (GE) adscrit a la Direcció\nd’Inspecció Tributària de l’Institut Municipal d’Hisenda.\nConcurs número 150/13\nConvocatòria per a la provisió definitiva per concurs de mèrits d’un lloc de\ntreball de Suport 2 de la família professional General (GE) adscrit a la Direcció\nd’Inspecció Tributària de l’Institut Municipal d’Hisenda.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\n\n375\n\n\f376\n\nGASETA MUNICIPAL DE BARCELONA\n\nNÚM. 1\n\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i de\n24 de juliol de 2013.\nEs convoca la provisió per concurs de mèrits d’un lloc de treball de Suport 2 de\nla família professional General (GE) adscrit a la Direcció d’Inspecció Tributària de\nl’Institut Municipal d’Hisenda.\n1. Classificació del lloc convocat\nDenominació:\nSuport 2 (90.20.GE.10 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC1\nDestinació:\nNivell 20\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n20 (439,70 € mensuals)\n792 € mensuals segons catàleg vigent\n\n3. Descripció funcional\n3.1. Descripció funcional del lloc convocat (Suport 2 de la família GE)\n3.1.1. Missió\nRealitzar la gestió integral o supervisió d’un o més processos administratius, en\nles matèries i processos que siguin competència de l’òrgan on presten els seus\nserveis, d’acord amb la normativa establerta i amb la supervisió d’un superior.\n3.1.2. Funcions bàsiques\n\nLes funcions bàsiques del lloc de treball són:\n\nIntegrar un o més processos de naturalesa diversa i/o especialitzada de\nl’òrgan on està adscrit, controlant el seu desenvolupament.\n\nElaborar documentació administrativa, sobre el procés o processos sota la\nseva responsabilitat.\n\nParticipar en la programació, planificació i control del procés o processos\nsota la seva responsabilitat, proposant alternatives.\n\nPrestar serveis directes als ciutadans o al personal de la Corporació\nMunicipal, dins del seu àmbit d’especialització, en el marc de les\nCompetències i recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n3.2. Descripció funcional de l’òrgan al qual està adscrit el lloc (Direcció de\nServeis d’Inspecció Tributària)\n3.2.1. Funcions\n\nElaboració dels plans de treball d'inspecció i impulsió dels mateixos a través\ndels equips propis o dels organismes que, eventualment, col·laborin amb la\ninspecció per tal d'investigar i comprovar tot allò que condueixi a una\ntributació més equitativa i a la desaparició del frau fiscal.\n\nLa investigació dels fets imposables per esbrinar aquells altres que\nl'Administració municipal ignori.\n\nLa integració definitiva de les bases tributàries mitjançant les actuacions de\ncomprovació en els supòsits d'estimació directa i objectiva i de les\nactuacions inspectores corresponents a l'estimació indirecta.\n\nLes liquidacions tributàries resultants de les actuacions de comprovació i\ninvestigació.\n\nLes actuacions, per iniciativa pròpia o per sol·licitud dels altres òrgans de\nl'Administració municipal, de caràcter inquisitiu o d'informació que calgui\nefectuar relativa als particulars o altres organismes que, directament o\nindirecta, condueixen a l'aplicació dels tributs.\n\n10-1-2014\n\n\fNÚM. 1\n\n10-1-2014\n\n\n\n\nGASETA MUNICIPAL DE BARCELONA\n\nCoordinació amb Gestió Tributària i Sistemes, per tal de detectar i actuar\nsobre possibles borses de frau, a través de creuaments informàtics.\nCorresponen al Cap les funcions de direcció, coordinació i impuls del treball\nde la Inspecció i les pròpies d'Inspector en Cap, d'acord amb el Reglament\nGeneral de la Inspecció dels Tributs.\n\n4. Requisits de participació\n\nPertànyer al grup C, subgrup C1 de la categoria Administrativa.\n\nPortar un mínim d’un any de serveis com a funcionari/ària de carrera (*) de\nla plantilla de l’Ajuntament de Barcelona i/o dels organismes autònoms\nadherits a l’Acord regulador de les condicions de treball dels empleats\npúblics de l’Ajuntament de Barcelona, i no pertànyer a les classes de\nGuàrdia Urbana ni del Servei de Prevenció i Extinció d’Incendis i Salvament\n(SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n– Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n– Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n– Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestigui en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part el personal funcionari en situació diferent de\nservei actiu que no hagin romàs el temps mínim exigit per reingressar al servei\nactiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\n\n377\n\n\f378\n\nGASETA MUNICIPAL DE BARCELONA\n\nNÚM. 1\n\nMèrits Complementaris\n1. Experiència professional fins a 6 punts, segons el barem següent:\n– En funcions relacionades amb la gestió i/o recaptació tributària, fins a 2\npunts.\n– Tramitació d’expedients administratius, especialment els relacionats amb\nla gestió tributària, fins a 2 punts.\n– Aplicacions corporatives i/o utilització de bases de dades, especialment\nles relacionades amb la gestió tributària, fins a 2 punts.\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n4. Exercici de valoració de les competències professionals requerides per a\nl’òptim desenvolupament de les funcions del lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de SUPORT 4 de la família professional General (GE)\nd’acord amb el Sistema d’Ordenació Municipal (SOM): Compromís professional,\nTreball en equip, Orientació al servei públic, Pensament analític, Flexibilitat i\nobertura al canvi, Autoconfiança, Rigor i organització i Comunicació i influència.\nL’exercici consistirà, com a mínim, en una entrevista individual, tot i que la\nJunta de Valoració podrà utilitzar altres sistemes d’avaluació complementaris.\nL’exercici serà valorat fins a un màxim de 6 punts.\nPuntuació mínima\n– Si s'avaluen tots els apartats opcionals la puntuació mínima és d’11,5 punts.\n– Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident:\n– Sr. Antoni Rodríguez Sivera, Gerent de l’Institut Municipal d’Hisenda, o\npersona en qui delegui.\nVocals:\n– Sra. Gloria López de Maria Rodríguez, Directora de Serveis de la Inspecció\nTributària, o persona en qui delegui.\n– Sra. Paloma González Sanz, Directora Jurídica, o persona en qui delegui.\n– Sr. Santos Martínez Sequí, Cap de Recursos Humans, qui actua també com\na Secretari, o persona en qui delegui.\n– Representant de la Junta de Personal o del Comitè d’Empresa.\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de l’Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n8. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs a la Gaseta Municipal. La presa de possessió\nen la nova destinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals.\n\n379\n\n\f380\n\nGASETA MUNICIPAL DE BARCELONA\n\nNÚM. 1\n\nBASES GENERALS QUE HAN DE REGIR LA CONVOCATÒRIA D’UN CONCURS\nLA PROVISIÓ D’UN LLOC DE TREBALL DE L’INSTITUT MUNICIPAL\nD’INFORMÀTICA (IMI)\n(Aprovades per decret de l’Alcaldia)\nDe conformitat amb les Bases Marc aprovades pel Consell Plenari del dia 22 de\njuliol de 1988, es convoquen per a la seva provisió pel personal de plantilla\nd'aquest Ajuntament els llocs de treball que consten a l'annex, d'acord amb les\ncondicions específiques que s'indiquen en aquest mateix annex per a cadascun\nd'ells i amb els requisits comuns que es fixen a continuació:\nREQUISITS COMUNS A TOTS ELS CONCURSOS\nA part dels requisits addicionals de cada concurs, per a optar a qualsevol\nconvocatòria és necessari:\nTrobar-se en servei actiu a l’Ajuntament o a un Institut Municipal, i no pertànyer\na les classes de Guàrdia Urbana ni Servei de Prevenció i Extinció d’Incendis i\nSalvament (SPEIS).\nTractar-se de personal funcionari o contractat laboral fix de l’Ajuntament de\nBarcelona. El personal funcionari de l’Ajuntament adscrit a un Institut Municipal i el\npersonal laboral fix de l’Ajuntament posteriorment subrogat a un Institut podrà\nparticipar igualment en els concursos. També hi podran participar els contractats\nlaborals fixos d’Instituts Municipals que hagin efectuat la corresponent adhesió a\nl’Acord Marc de Condicions de Treball, d’acord amb la clàusula preliminar cinquena\nde l’esmentat Acord.\nHaver prestat un mínim d'un any de serveis com a funcionari de carrera o amb\ncontracte laboral indefinit a l’Ajuntament o Institut Municipal.\nHaver transcorregut un mínim de dos anys des de l'última destinació obtinguda\nper concurs.\nMÈRITS COMUNS A TOTS ELS CONCURSOS\nAntiguitat. Es valorarà per anys complets de serveis, inclosos els serveis\nanteriors en altres administracions públiques que hagin estat formalment\nreconeguts, a raó de 0,10 punts i fins a un màxim d'1 punt.\nGrau personal consolidat. S'avaluarà fins a un màxim d'1 punt segons el barem\nsegüent:\nPer posseir com a grau un nivell superior al del lloc de treball convocat: 1 punt.\nPer posseir com a grau el mateix nivell del lloc de treball convocat: 0,75 punts.\nPer posseir com a grau un nivell inferior en dos al del lloc de treball convocat:\n0,50 punts.\nPer posseir com a grau un nivell inferior en quatre al del lloc de treball convocat:\n0,25 punts.\nNivell del lloc de treball actualment ocupat o, si és el cas, l'últim ocupat, fins a\nun màxim d'1 punt segons el barem següent:\nPel desenvolupament d'un lloc d'igual nivell al del lloc de treball convocat: 1\npunt.\nPel desenvolupament d'un lloc de treball inferior en dos nivells al del lloc de\ntreball convocat: 0,50 punts.\nPel desenvolupament d'un lloc de treball de nivell superior al nivell del lloc de\ntreball base de la categoria del concursant: 0,25 punts.\nA aquests efectes, s'ha d'entendre per nivell del lloc de treball desenvolupat, el\nnivell de complement de destinació efectivament acreditat en la nòmina\ncorresponent, quan es tracti d'un nivell superior al del grau personal consolidat de\ncada aspirant, i el nivell del lloc de treball ocupat per adscripció o trasllat quan\naquest sigui inferior al grau personal que hagi pogut consolidar a la carrera\nadministrativa.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCursos de formació i perfeccionament. Es valoraran fins a 2 punts, sempre que\ntinguin relació directa amb el lloc de treball a cobrir, i es puntuaran, si s'escau, en\nfunció de les matèries, la durada i l'avaluació.\nJUNTA DE VALORACIÓ\nEstarà formada pels membres següents:\nPresidència:\nEl director de Recursos Humans, com a titular.\nVocalies:\nEl/la gerent o director/a de Serveis que per a cada concurs s'indiqui\nexpressament a l'annex, que en cas d'absència del president titular, exercirà la\npresidència de la Junta.\nUn cap de Personal de sector d'actuació o districte.\nUn/a tècnic/a especialista en la matèria objecte del concurs.\nUn/a tècnic/a de la Direcció de Recursos Humans, qui també tindrà la condició\nde secretari/ària de la Junta de Valoració.\nA més, a tots els concursos hi podran assistir, en els termes previstos a les\nBases Marc, els representants designats conjuntament per la Junta de Personal i el\nComitè d'Empresa.\nPROCEDIMENT I NORMES GENERALS\nLes persones que compleixin les condicions exigides hauran de presentar la\nsol·licitud, a la qual adjuntaran la relació de mèrits al·legats classificats segons\nl'ordre d'aquesta convocatòria, i els documents acreditatius corresponents, al\nRegistre General o a qualsevol dels registres municipals, en el termini de quinze\ndies hàbils a comptar de l'endemà de la publicació d'aquesta convocatòria en la\nGaseta Municipal.\nEls requisits i mèrits al·legats s'han d'entendre sempre referits a la data\nd'acabament de l'esmentat termini.\nPer a cada concurs s'ha de presentar una instància i la documentació separada,\nper a la qual cosa, es podrà utilitzar l'imprès normalitzat de què es disposa a\nl'Oficina d'Informació de Personal i a les seus dels districtes.\nEn cas d'empat en la puntuació, per dirimir-lo s'atendrà a l'antiguitat de serveis\nprestats a la Corporació des de la data d'incorporació en la plantilla, amb caràcter\nindefinit.\nEn els casos en què entre els mèrits complementaris s'estableixi la redacció d'un\ninforme o memòria, aquest no podrà excedir de cinc pàgines, excepte en aquells\ncasos en què les bases específiques del concurs determinin un nombre superior de\npàgines, donades les característiques del lloc de treball a cobrir. L'informe s'haurà\nde presentar conjuntament amb la sol·licitud i el curriculum vitae.\nEls llocs de treball objecte de la present convocatòria tenen com a règim horari\nel de 37 hores i 30 minuts setmanals.\nPer a la valoració dels mèrits, la Junta podrà disposar dels sistemes d'acreditació\ni de comprovació que consideri més escaients en cada cas i per a cada tipus de\nmèrits, i podrà convocar les persones que optin a les places per precisar o ampliar\naspectes concrets en relació als mèrits al·legats.\nLes destinacions adjudicades són irrenunciables un cop s'ha pres possessió del\nlloc. Malgrat això, quan una persona hagi obtingut una plaça en diferents\nconcursos convocats, haurà d'optar per una d'elles, dins del termini dels tres dies\nhàbils següents al de l'exposició en el tauler d'anuncis del departament de Personal\nde la proposta de la Junta de Valoració de l'últim concurs en què hagi obtingut la\nplaça.\nPer a tot allò no estipulat expressament en aquesta convocatòria, s'estarà a allò\nque disposen les Bases Marc aprovades pel Consell Plenari el dia 22 de juliol de\n1988 i la normativa legal i reglamentària corresponent.\n\n381\n\n\f382\n\nGASETA MUNICIPAL DE BARCELONA\n\nNÚM. 1\n\nANNEX\nConcurs núm. 02/013. Un lloc de treball de Suport 2 de la família professional\nGeneral (GE) adscrit al Departament de Recursos Humans de l’Institut Municipal\nd’Informàtica. (Nivell 20)\n\nSuport 2 de la família professional General (GE) adscrit al Departament de\nRecursos Humans de l’Institut Municipal d’Informàtica.\nConcurs núm. 02/013\nConvocatòria per a la provisió definitiva per concurs de mèrits d’un lloc de\ntreball de Suport 2 de la família professional General (GE) adscrit al Departament\nde Recursos Humans de l’Institut Municipal d’Informàtica.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i de\n24 de juliol de 2013.\nEs convoca la provisió per concurs de mèrits d’un lloc de treball de Suport 2 de\nla família professional de Serveis Generals (GE) adscrit al Departament de\nRecursos Humans de l’Institut Municipal d’Informàtica.\n1. Classificació del lloc convocat\nDenominació:\nSuport 2 ( 90.20.GE.10 segons catàleg vigent)\nÀmbit funcional:\nSuport, no comandament\nTipus de lloc:\nSuport\nVinculació:\nFuncionari/ària\nSubgrup d’accés:\nC1\nDestinació:\nNivell 20\nSistema de provisió:\nConcurs de mèrits\nClasse de lloc:\nLloc promoció\nEl lloc de treball objecte de la present convocatòria té jornada ordinària.\n2. Esquema retributiu\nDestinació:\nComplement específic:\n\n20 ( 439,70 €/mensuals)\n792 € mensuals segons catàleg vigent\n\n3. Descripció funcional\n3.1. Descripció funcional del lloc convocat ( Suport 2 de la família de GE)\n3.1.1 Missió\nRealitzar la gestió integral o supervisió d’un o més processos administratius, en\nles matèries i processos que siguin competència de l’òrgan on presten els seus\nserveis, d’acord amb la normativa establerta i amb la supervisió d’un superior.\n3.1.2. Funcions\n\nExecutar i Integrar un o més processos de naturalesa diversa i/o\nespecialitzada\nde\nl’òrgan\non\nestà\nadscrit,\ncontrolant\nel\nseu\ndesenvolupament.\n\nElaborar documentació administrativa, sobre el procés o processos sota la\nseva responsabilitat .\n\nParticipar en la programació, planificació i control del procés o processos\nsota la seva responsabilitat, proposant alternatives.\n\nPrestar serveis directes als ciutadans o al personal de la Corporació\nMunicipal, dins del seu àmbit d’especialització, en el marc de les\nCompetències i recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n3.2. Descripció funcional de l’òrgan al qual està adscrit el lloc ( Departament de\nRH de l’Institut Municipal d’Informàtica)\n3.2.1 Missió\nDesenvolupar la gestió econòmica administrativa i la gestió de selecció,\ndesenvolupament i formació del personal, realitzar la descripció i valoració de llocs\nde treball, coordinar el pla de pensions i la seguretat i salut laboral i també\ndesenvolupar les tasques de direcció i assessorament legal de l’Institut Municipal\nd’Informàtica.\n3.2.2. Funcions\n\nGestionar i tramitar els processos de selecció tant externa ( contractacions\ntemporals) com interna ( promoció interna i concursos ) de l’IMI, així com el\nPlans d’Ocupació Local.\n\nGestionar i tramitar els plans de desenvolupament del personal ( Formació\nPermanent; Formació Contínua i Beques ).\n\nFormalitzar, tramitar i gestionar els Convenis de Col·laboració amb\nestudiants (becaris) i Universitats.\n\nActualitzar la Base de Dades Curricular ( BDCurr) dels treballadors/es de\nl’IMI.\n\nGestionar i tramitar la Prevenció de Riscos Laborals i la Vigilància de la\nSalut.\n\nGestionar i realitzar els tràmits vinculats amb el Pla de Pensions de l’IMI.\n\nActualització i manteniment dels organigrames i elaboració periòdica\nd’indicadors i estadístiques ( Balanç Social ).\n\nImpulsar i col·laborar en els diferents projectes de Recursos Humans\nencomanats tant des de la Gerència de l’IMI com des de l’Ajuntament (\nDescripcions de llocs de treball, estudis d’opinió,... )\n4. Requisits de participació.\n\nPertànyer al grup C, subgrup C1 de la categoria Administrativa.\n\nPortar un mínim d’un any de serveis com a funcionari de carrera (*) de\nl’Ajuntament de Barcelona i o dels organismes autònoms adherits a l’Acord\nregulador de les condicions de treball dels empleats públics de l’Ajuntament\nde Barcelona, i no pertànyer a les classes de Guàrdia Urbana ni del Servei\nde Prevenció i Extinció d’Incendis i Salvament (SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística del\nDepartament de Cultura o equivalent. Restaran exempts d'acreditar els\nconeixements de llengua catalana en la convocatòria, els i les candidates\nque es troben en una de les situacions que s'indiquen a continuació i així ho\nindiquin expressament a l'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\n\n383\n\n\f384\n\nGASETA MUNICIPAL DE BARCELONA\n\nNÚM. 1\n\nEls i les candidates que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari que estigui en\nsuspensió d'ocupació ni els traslladats de llocs de treball com a conseqüència d'un\nexpedient disciplinari, mentre durin els efectes corresponents.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les bases marc d’aplicació a tots els concursos de provisió\nde llocs de treball a l’Ajuntament de Barcelona, es valorarà l’antiguitat (fins a 1\npunt), el grau personal consolidat (fins a 1 punt), el nivell del lloc de treball des del\nqual es concursa (fins a 1 punt) i els cursos de formació i perfeccionament\nrealitzats (fins a 2 punts).\nMèrits Complementaris\n1. Experiència professional fins a 6 punts, segons el barem següent:\n Tasques de gestió i administració de Recursos Humans, especialment en\nles funcions descrites, fins a.2,5 punts.\n Utilització d’aplicacions informàtiques relacionades amb l’entorn de RH (\nSIP, SAP, FORMACIÓ,....), fins a.1,5 punts.\n Experiència en l’ús d’aplicacions informàtiques relacionades amb el\ntractament de la informació i el manteniment de bases de dades ( Excel,\nAcces, Powerpoint), fins a .1 punt.\n Elaboració d’indicadors de gestió, estudis, informes i/o execució de\nProjectes, fins a.1 punt.\n2. Altres mèrits que tinguin relació amb el lloc de treball, fins a.1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n4. Exercici de valoració de les competències professionals requerides per a\nl’òptim desenvolupament de les funcions del lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de Suport 2 de la família professional General (GE)\nsegons catàleg vigent del SOM: Compromís professional, Treball en equip,\nOrientació al servei públic, Pensament analític, Flexibilitat i obertura al canvi,\nAutoconfiança, Rigor i organització, Comunicació i influència.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nLa prova es valorarà fins a un màxim de 6 punts.\nPuntuació mínima\n Si s'avaluen tots els apartats opcionals la puntuació mínima és d’11,5 punts.\n Si no s'avalua l’apartat 3 (exercici o supòsit pràctic), la puntuació mínima és\nde 9 punts.\n6. Junta de valoració\nPresident/a:\n Sr/a. Manel Sanromà i Lucia, Gerent de l’Institut Municipal d’Informàtica, o\npersona en qui delegui.\nVocals:\n Sra./a. Josep Pérez Bernabeu, Cap de RH de l’Institut Municipal\nd’Informàtica o persona en qui delegui.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n\n\nSr/a. Ana Roset Aguilera, Responsable Àrea RH de l’Institut Municipal\nd’Informàtica o persona en qui delegui, qui també actuarà com a\nSecretaria.\nRepresentant de la Junta de Personal o del Comitè d’Empresa\n7. Presentació de sol·licituds\nLes persones interessades podran presentar la seva sol·licitud preferentment per\nmitjans electrònics accedint a l’aplicació “TRÀMITS” de l’apartat de “Recursos\nHumans” de la Intranet Municipal, mitjançant el tràmit PROVISIÓ DE LLOCS DE\nTREBALL > SOL·LICITUD PARTICIPACIÓ CONCURS, el qual dóna accés a\ncomplimentar els diferents camps que conformen el model de “currículum vitae”\nelectrònic.\nExcepcionalment, i en aquells casos en que no es tingui accés a l’esmentat\naplicatiu de TRÀMITS, es podrà presentar la sol·licitud al Registre General o a\nqualsevol\ndels\nregistres\ndesconcentrats\nde\nl’Ajuntament,\nfent\nservir\nnecessàriament el model de sol·licitud i currículum vitae normalitzat que es poden\ndescarregar des del portal informatiu de CONCURSOS de l’apartat de “Recursos\nHumans” de l’Intranet Municipal.\nEn ambdós mitjans de presentació de sol·licituds el termini de presentació\nd’instàncies és de 15 dies hàbils a comptar a partir del dia següent a la publicació\nde les bases del concurs a la Gaseta Municipal.\nEls i les candidates són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari que hagi obtingut nova destinació cessarà en el lloc de\ntreball que ocupa en un màxim de 10 dies a partir de l'endemà de la publicació de\nla resolució del concurs a la Gaseta Municipal. La presa de possessió en la nova\ndestinació es durà a terme a l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de la publicació de la resolució del concurs a la\nGaseta Municipal.\nEn el cas del personal provinent de l’Ajuntament de Barcelona o d’un dels seus\norganismes autònoms o ens instrumentals diferents del convocant, la seva presa\nde possessió es durà a terme a partir del primer dia hàbil del mes següent a la\npublicació de la resolució del concurs a la Gaseta Municipal. En el cas que la\npublicació s’efectuï en la darrera Gaseta Municipal del mes, la presa de possessió\nes diferirà al primer dia hàbil del segon mes comptat des de la publicació de\nl’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n385\n\n\f386\n\nGASETA MUNICIPAL DE BARCELONA\n\nNÚM. 1\n\nBASES GENERALS QUE HAN DE REGIR LA CONVOCATÒRIA D’UN CONCURS\nPER A LA PROVISIÓ DE DOS LLOCS DE TREBALL L’INSTITUT MUNICIPAL\nDE MERCATS DE BARCELONA (IMMB)\n(Aprovades per decret de l’Alcaldia)\nDe conformitat amb les Bases Marc aprovades pel Consell Plenari del dia 22 de\njuliol de 1988, es convoquen per a la seva provisió pel personal de plantilla\nd'aquest Ajuntament els llocs de treball que consten a l'annex, d'acord amb les\ncondicions específiques que s'indiquen en aquest mateix annex per a cadascun\nd'ells i amb els requisits comuns que es fixen a continuació:\nREQUISITS COMUNS A TOTS ELS CONCURSOS\nA part dels requisits addicionals de cada concurs, per a optar a qualsevol\nconvocatòria és necessari:\nTrobar-se en servei actiu a l’Ajuntament o a un Institut Municipal, i no pertànyer\na les classes de Guàrdia Urbana ni Servei de Prevenció i Extinció d’Incendis i\nSalvament (SPEIS).\nTractar-se de personal funcionari o contractat laboral fix de l’Ajuntament de\nBarcelona. El personal funcionari de l’Ajuntament adscrit a un Institut Municipal i el\npersonal laboral fix de l’Ajuntament posteriorment subrogat a un Institut podrà\nparticipar igualment en els concursos. També hi podran participar els contractats\nlaborals fixos d’Instituts Municipals que hagin efectuat la corresponent adhesió a\nl’Acord Marc de Condicions de Treball, d’acord amb la clàusula preliminar cinquena\nde l’esmentat Acord.\nHaver prestat un mínim d'un any de serveis com a funcionari de carrera o amb\ncontracte laboral indefinit a l’Ajuntament o Institut Municipal.\nHaver transcorregut un mínim de dos anys des de l'última destinació obtinguda\nper concurs.\nMÈRITS COMUNS A TOTS ELS CONCURSOS\nAntiguitat. Es valorarà per anys complets de serveis, inclosos els serveis\nanteriors en altres administracions públiques que hagin estat formalment\nreconeguts, a raó de 0,10 punts i fins a un màxim d'1 punt.\nGrau personal consolidat. S'avaluarà fins a un màxim d'1 punt segons el barem\nsegüent:\nPer posseir com a grau un nivell superior al del lloc de treball convocat: 1 punt.\nPer posseir com a grau el mateix nivell del lloc de treball convocat: 0,75 punts.\nPer posseir com a grau un nivell inferior en dos al del lloc de treball convocat:\n0,50 punts.\nPer posseir com a grau un nivell inferior en quatre al del lloc de treball convocat:\n0,25 punts.\nNivell del lloc de treball actualment ocupat o, si és el cas, l'últim ocupat, fins a\nun màxim d'1 punt segons el barem següent:\nPel desenvolupament d'un lloc d'igual nivell al del lloc de treball convocat: 1\npunt.\nPel desenvolupament d'un lloc de treball inferior en dos nivells al del lloc de\ntreball convocat: 0,50 punts.\nPel desenvolupament d'un lloc de treball de nivell superior al nivell del lloc de\ntreball base de la categoria del concursant: 0,25 punts.\nA aquests efectes, s'ha d'entendre per nivell del lloc de treball desenvolupat, el\nnivell de complement de destinació efectivament acreditat en la nòmina\ncorresponent, quan es tracti d'un nivell superior al del grau personal consolidat de\ncada aspirant, i el nivell del lloc de treball ocupat per adscripció o trasllat quan\naquest sigui inferior al grau personal que hagi pogut consolidar a la carrera\nadministrativa.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nCursos de formació i perfeccionament. Es valoraran fins a 2 punts, sempre que\ntinguin relació directa amb el lloc de treball a cobrir, i es puntuaran, si s'escau, en\nfunció de les matèries, la durada i l'avaluació.\nJUNTA DE VALORACIÓ\nEstarà formada pels membres següents:\nPresidència:\nEl director de Recursos Humans, com a titular.\nVocalies:\nEl/la gerent o director/a de Serveis que per a cada concurs s'indiqui\nexpressament a l'annex, que en cas d'absència del president titular, exercirà la\npresidència de la Junta.\nUn cap de Personal de sector d'actuació o districte.\nUn/a tècnic/a especialista en la matèria objecte del concurs.\nUn/a tècnic/a de la Direcció de Recursos Humans, qui també tindrà la condició\nde secretari/ària de la Junta de Valoració.\nA més, a tots els concursos hi podran assistir, en els termes previstos a les\nBases Marc, els representants designats conjuntament per la Junta de Personal i el\nComitè d'Empresa.\nPROCEDIMENT I NORMES GENERALS\nLes persones que compleixin les condicions exigides hauran de presentar la\nsol·licitud, a la qual adjuntaran la relació de mèrits al·legats classificats segons\nl'ordre d'aquesta convocatòria, i els documents acreditatius corresponents, al\nRegistre General o a qualsevol dels registres municipals, en el termini de quinze\ndies hàbils a comptar de l'endemà de la publicació d'aquesta convocatòria en la\nGaseta Municipal.\nEls requisits i mèrits al·legats s'han d'entendre sempre referits a la data\nd'acabament de l'esmentat termini.\nPer a cada concurs s'ha de presentar una instància i la documentació separada,\nper a la qual cosa, es podrà utilitzar l'imprès normalitzat de què es disposa a\nl'Oficina d'Informació de Personal i a les seus dels districtes.\nEn cas d'empat en la puntuació, per dirimir-lo s'atendrà a l'antiguitat de serveis\nprestats a la Corporació des de la data d'incorporació en la plantilla, amb caràcter\nindefinit.\nEn els casos en què entre els mèrits complementaris s'estableixi la redacció d'un\ninforme o memòria, aquest no podrà excedir de cinc pàgines, excepte en aquells\ncasos en què les bases específiques del concurs determinin un nombre superior de\npàgines, donades les característiques del lloc de treball a cobrir. L'informe s'haurà\nde presentar conjuntament amb la sol·licitud i el curriculum vitae.\nEls llocs de treball objecte de la present convocatòria tenen com a règim horari\nel de 37 hores i 30 minuts setmanals.\nPer a la valoració dels mèrits, la Junta podrà disposar dels sistemes d'acreditació\ni de comprovació que consideri més escaients en cada cas i per a cada tipus de\nmèrits, i podrà convocar les persones que optin a les places per precisar o ampliar\naspectes concrets en relació als mèrits al·legats.\nLes destinacions adjudicades són irrenunciables un cop s'ha pres possessió del\nlloc. Malgrat això, quan una persona hagi obtingut una plaça en diferents\nconcursos convocats, haurà d'optar per una d'elles, dins del termini dels tres dies\nhàbils següents al de l'exposició en el tauler d'anuncis del departament de Personal\nde la proposta de la Junta de Valoració de l'últim concurs en què hagi obtingut la\nplaça.\nPer a tot allò no estipulat expressament en aquesta convocatòria, s'estarà a allò\nque disposen les Bases Marc aprovades pel Consell Plenari el dia 22 de juliol de\n1988 i la normativa legal i reglamentària corresponent.\n\n387\n\n\f388\n\nGASETA MUNICIPAL DE BARCELONA\n\nNÚM. 1\n\nANNEX\nConcurs núm. 2/2013. Dos llocs de treball de Suport 1 de la família professional\nGeneral (GE), Adscrit al Departament de Mercats de l’Institut Municipal de Mercats\nde Barcelona (IMMB). (Nivell 22)\n\nSuport 1 de la família professional General (GE), Adscrit al Departament\nde Mercats de l’Institut Municipal de Mercats de Barcelona (IMMB)\nConcurs núm. 2/2013\nConvocatòria per a la provisió definitiva per concurs de mèrits dos llocs de\ntreball de Suport 1 de la família professional General (GE), Adscrit al Departament\nde Mercats de l’Institut Municipal de Mercats de Barcelona (IMMB)\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb les bases marc que regulen la provisió de llocs de treball\nmitjançant concurs, amb l’article 22.2 de l’Acord regulador de les condicions de\ntreball dels empleats públics de l’Ajuntament de Barcelona i amb el catàleg de llocs\nde treball aprovat als acords del Consell Municipal de 21 de desembre de 2012 i de\n24 de juliol de 2013.\nEs convoca la provisió per concurs de mèrits de 2 llocs de treball de Suport 1 de\nla família professional (GE), adscrit al Departament de Mercats de l’Institut\nMunicipal de Mercats de Barcelona (IMMB).\n1. Clasificació del lloc convocat\nDenominació:\nSuport 1 (90.10.GE.10 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC1\nDestinació:\n22\nSistema de provisió:\nConcurs de mèrits\nClasse de lloc:\nLloc de promoció\nEl lloc de treball objecte de la present convocatòria té jornada ordinària, de\ndimarts a dissabte.\n2. Esquema retributiu\nDestinació:\nComplement específic:\n\n22 (509,84€/mensuals)\n945,00€/mensuals segons catàleg vigent\n\n3. Descripció funcional\n3.1 Descripció funcional del lloc convocat (Suport 1 de la família GE)\n3.1.1. Missió\nRealitzar la gestió integral o supervisió d’un o més processos administratius\nsingulars i de complexitat alta, en les matèries i processos que siguin competència\nde l’òrgan on presten els seus serveis, d’acord amb la normativa establerta i amb\nla supervisió d’un superior.\n3.1.2. Funcions bàsiques\n\nExecutar i integrar un o més processos de naturalesa diversa i/o\nespecialitzada\nde\nl’òrgan\non\nestà\nadscrit,\ncontrolant\nel\nseu\ndesenvolupament.\n\nDur a terme el procés o processos dels que es responsabilitza per tal\nd’aconseguir la seva resolució i l’adequat tractament en termes d’eficàcia i\nqualitat requerides.\n\nElaborar documentació administrativa, sobre el procés o processos sota la\nseva responsabilitat.\n\nParticipar en la programació, planificació i control del procés o processos\nsota la seva responsabilitat, proposant alternatives.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n\n\nPrestar serveis directes als ciutadans o al personal de la Corporació\nMunicipal, sobre els processos que executa, en el marc de les Competències\ni recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n3.2. Descripció Funcional de l’òrgan al qual està adscrit el lloc (Departament de\nMercats de l’Institut Municipal de Mercats de Barcelona)\n3.2.1. Missió:\nDirigeix i executa la política de gestió relativa als mercats municipals.\n3.2.2 Funcions:\n\nGestionar, impulsar i controlar el desenvolupament de l’activitat dels\nmercats.\n\nGestionar i controlar els projectes de remodelació i de nova creació de\nmercats.\n\nElaborar l’Ordenança Fiscal de Mercats de cada exercici.\n\nAnalitzar i valorar els estudis i informes sobre la situació i evolució de la\ndemanda dels productes alimentaris i/o susceptibles d’ésser comercialitzats\nen els Mercats, així com per millorar l’oferta, processos de remodelació, etc.\n\nTramitació dels expedients corresponents a les actuacions de la seva\ncompetència, facilitant al responsable de la tramitació administrativa la\ndocumentació corresponent per a l’elaboració de l’expedient, i efectuar-ne\nel seguiment.\n\nSupervisar l’activitat dels mercats, vetllant pel compliment de la normativa\naplicable, especialment la relativa a les Ordenances Municipals i als drets\ndels consumidors.\n\nGestionar i coordinar els serveis necessaris per al normal funcionament dels\nmercats, com ara recollida de brossa, neteja, vigilància, ...\n\nGestionar i coordinar amb els responsables d’altres àmbits en matèria de\ngaranties de salut alimentària.\n\nAixí com altres funcions que li atribueixi o delegui la gerència de l’IMMB.\n4. Requisits de participació\n\nPertànyer al grup C, subgrup C1 a la categoria Administrativa.\n\nPortar un mínim d’un any de serveis com a funcionari de carrera (*) de\nl’Ajuntament de Barcelona i/o dels organismes autònoms adherits a l’Acord\nregulador de les condicions de treball dels empleats públics de l’Ajuntament\nde Barcelona, i no pertànyer a les classes de Guàrdia Urbana ni del Servei\nde Prevenció i Extinció d’Incendis i Salvament (SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nHaver transcorregut un mínim de dos anys des de l'última destinació\nobtinguda per concurs, llevat que el lloc estigui declarat a extingir.\n\nEl personal candidat haurà d’acreditar documentalment el requisit d’estar en\npossessió del certificat de coneixements mitjans de llengua catalana\n(certificat C) o superior de la Direcció General de Política Lingüística del\nDepartament de Cultura o equivalent. Restaran exempts d'acreditar els\nconeixements de llengua catalana en la convocatòria, els/les candidats/tes\nque es troben en una de les situacions que s'indiquen a continuació i així ho\nindiquin expressament a l'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n\n389\n\n\f390\n\nGASETA MUNICIPAL DE BARCELONA\n\nNÚM. 1\n\n\n\nHaver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o superior.\nEls candidats/tes que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari o laboral fix que\nestiguin en suspensió d'ocupació ni els traslladats de llocs de treball com a\nconseqüència d'un expedient disciplinari, mentre durin els efectes corresponents.\nTampoc no hi poden prendre part els funcionaris en situació diferent de servei\nactiu que no hagin romàs el temps mínim exigit per reingressar al servei actiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria i s'han de complir a la data de la presa de possessió.\n5. Mèrits valorats\nMèrits Comuns\nDe conformitat amb les Bases Generals aprovades per decret d’Alcaldia\nd’aplicació a tots els concursos de provisió de llocs de treball a l’Ajuntament de\nBarcelona, seran valorats l’antiguitat (fins a 1 punt), el grau personal consolidat\n(fins a 1 punt), el nivell del lloc de treball des del qual es concursa (fins a 1 punt), i\nels cursos de formació i perfeccionament realitzats (fins a 2 punts).\nMèrits Complementaris\n1. Experiència professional fins a 6 punts segons el següent barem:\n Experiència en gestionar, coordinar i supervisar diferents serveis\n per a garantir el normal funcionament d’un equipament municipal, fins a\n1 punt\n Experiència en haver realitzat funcions d’inspecció per fer complir\n les ordenances i la normativa corresponent, fins a 1 punt\n Experiència en la gestió i distribució comercial, fins a 2 punts\n Experiència en el sector associatiu, i principalment del comerç, fins a 1\npunt\n Experiència en l’ús d’aplicacions informàtiques relacionades amb\nel tractament de la informació i tramitació d’expedients, fins a 1 punt\n2. Altres mèrits que tinguin relació amb el lloc de treball, fins a 1 punt.\n3. Exercici o supòsit pràctic: La Junta de valoració podrà convocar les persones\ncandidates per a la realització d’una prova o supòsit pràctic relacionat amb les\nfuncions pròpies del lloc dins de l’òrgan al qual està adscrit, valorant-se fins a un\nmàxim de 5 punts. En cas de realitzar-se, aquesta prova tindrà caràcter obligatori.\n4. Valoració de les competències professionals requerides per a l’òptim\ndesenvolupament de les funcions vinculades al lloc de treball.\nLa Junta de Valoració convocarà les persones aspirants que puguin assolir la\npuntuació mínima del concurs per a l’avaluació de les competències professionals\ndefinides per al lloc de treball de Suport 1 de la família professional de Serveis de\nGenerals (GE) d’acord amb el Sistema d’Ordenació Municipal (SOM): Compromís\nprofessional, Treball en equip, Orientació al servei públic, Pensament analític,\nFlexibilitat i obertura al canvi, Autoconfiança, Rigor i organització i Comunicació i\ninfluència.\nL’exercici consistirà com a mínim en una entrevista individual, tot i que si es\nconsidera necessari, la Junta de Valoració podrà utilitzar altres sistemes\nd’avaluació complementaris.\nL’exercici serà valorat fins a un màxim de 6 punts.\nPuntuació mínima\n Si s'avaluen tots els apartats opcionals la puntuació mínima és d’11,50\npunts.\n Si no s'avalua l’apartat 3 (exercici o supòsit pràctic), la puntuació mínima és\nde . 9 punts.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n6. Junta de valoració:\nPresident:\n Jordi Torrades i Aladrén, Gerent de l’Institut Municipal de Mercats de\nBarcelona (IMMB), o persona en qui delegui.\nVocals:\n Sra. Antònia López i Leal, Cap d’Administració de l’Institut Municipal de\nMercats de Barcelona (IMMB), o persona en qui delegui.\n Sr. Genís Arnás i Paez, Cap del Servei de Mercats de l’Institut Municipal de\nMercats de Barcelona (IMMB), o persona en qui delegui.\n Sr. Manel Armengol i Jornet, Cap del Departament Jurídic-Administratiu de\nl’Institut Municipal de Mercats de Barcelona (IMMB), o persona en Sr. qui\ndelegui.\nRepresentant de la Junta de Personal o del Comitè d'Empresa.\n7. Presentació de sol·licituds\nLa presentació de sol·licituds per a participar en aquest concurs convocat per\nl’Institut Municipal de mercats de Barcelona (IMMB), els aspirants hauran de\npresentar la sol·licitud al Registre General o a qualsevol dels registres\ndesconcentrats de l’Ajuntament, fent servir necessàriament el model de sol·licitud i\ncurrículum vitae normalitzat que es poden descarregar des del portal informatiu de\nCONCURSOS de l’apartat de “Recursos Humans” de l’Intranet Municipal, adjuntant\ncòpia de la documentació acreditativa dels mèrits al·legats.\nEl termini de presentació d’instàncies és de 15 dies hàbils a comptar a partir del\ndia següent a la publicació de les bases del concurs a la Gaseta Municipal.\nEls/les candidats/tes són responsables de comprovar i verificar l'exactitud de la\nseva sol·licitud i les dades que hi consten.\n8. Presa de possessió\nEl personal funcionari o laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs en la Gaseta Municipal. La presa de possessió\nen la nova destinació es durà a terme l'endemà del cessament.\nQuan la resolució de concurs comporti el reingrés al servei actiu en la categoria\nobjecte de la convocatòria, la presa de possessió es durà a terme el segon dia\nhàbil següent a la data de publicació de la resolució del concurs a la Gaseta\nMunicipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la pressa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n391\n\n\f392\n\nGASETA MUNICIPAL DE BARCELONA\n\nNÚM. 1\n\nLliures designacions\nLliure designació núm. 28/2013-L\nConvocatòria per a la provisió definitiva per lliure designació de dos llocs\nde treball Suport 3 de la família General adscrits a Regidoria i Gerència del\nDistricte de Ciutat Vella.\nD’acord amb els articles 294 i 295 del Decret Legislatiu 2/2003, de 28 d’abril,\npel que es va aprovar el Text refós de la Llei municipal i de règim local de\nCatalunya, amb l’article 22.3 de l’Acord regulador de les condicions de treball dels\nempleats públics de l’Ajuntament de Barcelona i amb el catàleg de llocs de treball\naprovat als acords del Consell Municipal de 21 de desembre de 2012 i de 24 de\njuliol de 2013.\nEs convoca la provisió per lliure designació de dos llocs de treball de Suport 3 de\nla família General adscrits a Regidoria i Gerència del Districte de Ciutat Vella.\n1. Classificació dels llocs convocats\nDenominació:\nSuport 3 (90.30.GE.20 segons catàleg vigent)\nÀmbit funcional:\nSuport\nTipus de lloc:\nSuport\nVinculació:\nFuncionària\nSubgrup d’accés:\nC1 / C2\nCategoria/es.\nAdministrativa/Auxiliar administrativa\nNivell CD:\nNivell 18\nSistema de provisió:\nLliure designació\nClasse de lloc:\nLloc de promoció\n2. Esquema retributiu\nDestinació:\nComplement específic:\n\n18 (394,79 € mensuals)\n667 €/mensuals segons catàleg vigent\n\n3. Descripció funcional\n3.1 Descripció funcional dels llocs convocats (Suport 3 de la família GE)\n3.1.1. Missió\nRealitzar la gestió integral i/o verificació d’un o més processos administratius o\ndonar suport directe a un comandament o directiu, en les matèries i processos que\nsiguin competència de l’òrgan on presten els seus serveis, d’acord amb les\ndirectrius del superior i la normativa establerta per tal d’aconseguir la resolució\nprevista i l’adequat tractament d’aquests processos en termes d’eficàcia i amb la\nqualitat requerida.\n3.1.2. Funcions bàsiques\n\nIntegrar un o més processos de naturalesa diversa i/o especialitzada de\nl’òrgan on està adscrit, controlant el seu desenvolupament.\n\nElaborar documentació administrativa, sobre el procés o processos sota la\nseva responsabilitat.\n\nDonar suport administratiu directe a òrgans, per tal de coordinar l’actuació\nd’aquests amb altres òrgans de la Corporació Municipal o amb altres\nentitats.\n\nPrestar serveis directes als ciutadans o al personal de la Corporació\nMunicipal, sobre els processos que executa, en el marc de les competències\ni recursos de l’òrgan on presten servei.\n\nExercir l’actuació inspectora, si correspon a l’òrgan on presten els seus\nserveis.\n3.2 Descripció funcional de l’òrgan al qual està adscrit un dels llocs (Gerència del\nDistricte de Ciutat Vella)\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\n3.2.1. Missió\nExercir la direcció executiva superior del Districte, i la coordinació amb els\nòrgans municipals i d’altres institucions pel desenvolupament de les seves\nfuncions.\n3.2.2. Funcions\n\nÉs el responsable, dins de l’estructura executiva, de que els serveis prestats\nals ciutadans en el Districte per part de l’Ajuntament responguin a les seves\nnecessitats i es prestin de manera eficaç i eficient.\n\nDisseny de les línies estratègiques del territori, d’acord amb les directrius\npolítiques.\n\nDirecció superior de la planificació, organització i prestació dels serveis\npúblics al Districte, i participació en la planificació de ciutat per garantir\nl’acompliment dels objectius definits pel Govern Municipal.\n\nDirecció de la Taula de policia administrativa.\n\nAvaluació i seguiment de l’execució dels plans municipals del Districte, del\ndesenvolupament dels recursos invertits i de les accions destinades a\nl’acompliment dels objectius municipals per part de l’Ajuntament.\n\nGarantia de l’acompliment dels acords de nivell de servei dels Sectors al\nterritori.\n\nExercici de les competències que li siguin delegades pels òrgans de govern\nmunicipals.\n\nResponsable superior dels recursos humans, materials i de l’execució i\nsupervisió del pressupost i la inversió del Districte.\n\nResponsable d’integrar la prevenció de riscos laborals en l’àmbit del districte\ni de garantir la implementació de les mesures preventives definides.\n\nFixació i avaluació dels objectius de les Direccions del Districte. Avaluació i\ncontrol de les operacions i dels resultats obtinguts per les Direccions.\n\nTotes aquelles que li siguin atribuïdes per la Gerència Municipal en el\ncompliment de les seves funcions.\n3.3. Descripció funcional de l’òrgan al qual està adscrit l’altre lloc (Regidoria del\nDistricte de Ciutat Vella)\n3.3.1. Funcions\nImpuls polític en l’àmbit competencial de la Regidoria.\n4. Requisits de participació\n\nPertànyer al grup C subgrups C1 i subgrup C2 de les categories\nAdministrativa i Auxiliar administrativa.\n\nSer personal funcionari/ària de carrera (*) de la plantilla de l’Ajuntament de\nBarcelona o dels organismes autònoms adherits a de l’Acord regulador de\nles condicions de treball dels empleats públics de l’Ajuntament de\nBarcelona, i no pertànyer a les classes de Guàrdia Urbana ni del Servei de\nPrevenció i Extinció d’Incendis i Salvament (SPEIS).\n(*) Així mateix, podran participar en la present convocatòria aquells/es\ntreballadors/res de l’Ajuntament de Barcelona en règim laboral fix del mateix grup,\nsubgrups i categories establerts en aquesta convocatòria sempre i quan la seva\ncategoria estigui inclosa en les declarades funcionarials en virtut dels acords del\nConsell Municipal de 21 de desembre de 2012 i de 24 de juliol de 2013.\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística, o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\n\n393\n\n\f394\n\nGASETA MUNICIPAL DE BARCELONA\n\nNÚM. 1\n\ncertificats de referència de la Direcció General de Política Lingüística\nd’acord amb el nivell exigit a la convocatòria.\n Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls candidats/tes que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari que estigui en\nsuspensió d'ocupació ni els traslladats de llocs de treball com a conseqüència d'un\nexpedient disciplinari, mentre durin els efectes corresponents. Tampoc no hi poden\nprendre part el personal funcionari en situació diferent de servei actiu que no hagin\nromàs el temps mínim exigit per reingressar al servei actiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria, i s'han de complir a la data de la presa de possessió.\n5. Perfil del lloc:\nEs valorarà:\n L’experiència i els coneixements relatius a la missió i a les funcions bàsiques\ndel lloc de treball.\n La formació en les matèries relacionades amb el lloc de treball.\n Les competències professionals requerides per a l’òptim desenvolupament\nde les funcions del lloc de treball (compromís professional, treball en equip,\norientació a servei públic, pensament analític, flexibilitat i obertura al canvi,\nautoconfiança, rigor i organització i comunicació i influència).\n6. Presentació de sol·licituds\nLes persones interessades podran presentar instància, acompanyada de\n“currículum vitae”, degudament documentat, al Registre General o a qualsevol dels\nregistres desconcentrats de l’Ajuntament, en el termini de 15 dies hàbils a comptar\na partir del dia següent a la publicació a la Gaseta Municipal.\nEls/les candidats/tes són responsables de comprovar i verificar l'exactitud de la\nseva sol·licitud i les dades que hi consten.\n7. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs en la Gaseta Municipal. La presa de possessió\nen la nova destinació es durà a terme l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de publicació de la resolució esmentada a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nLliure designació núm. 29/2013-L\nConvocatòria per a la provisió definitiva per lliure designació del lloc de\ntreball de Cap de Departament 1 de la família general (GE) adscrit al\nDepartament de Logística i Manteniment de la Direcció de Serveis\nGenerals de la Gerència de Recursos.\nD’acord amb la regulació de l’article 80 de la Llei 7/2007, de 12 d’abril, de\nl’Estatut Bàsic de l’Empleat Públic sobre la lliure designació i d’acord amb l’article\n22.3 de l’Acord regulador de les condicions de treball dels empleats públics de\nl’Ajuntament de Barcelona.\nEs convoca la provisió per lliure designació del lloc de treball de Cap de\nDepartament 1 de la família general (GE) adscrit al Departament de Logística i\nManteniment de la Direcció de Serveis Generals de la Gerència de Recursos.\n1. Classificació del lloc convocat\nDenominació:\nCap de Departament 1 (40.10.GE.10 segons catàleg\nvigent)\nÀmbit funcional:\nComandament\nTipus de lloc:\nCap de Departament\nVinculació:\nFuncionària\nSubgrup d’accés:\nA1 i A2\nDestinació:\nNivell 26\nSistema de provisió:\nLliure designació\nClasse de lloc:\nLloc de promoció\n2.Esquema retributiu\nDestinació:\nComplement específic:\n\n26 (698€ mensuals segons catàleg vigent)\n1.317€ mensuals segons catàleg vigent\n\n3. Descripció funcional\n3.1. Descripció funcional del lloc convocat (Cap departament 1 de la familia GE)\n3.1.1. Missió\nDirigir els serveis, sistemes, programes i recursos del departament, d’acord amb\nels objectius, directrius i planificació de la gerència o direcció a la que pertany, per\ntal d’assolir i integrar els resultats esperats amb la qualitat, eficàcia i eficiència\nrequerida. Aquest lloc actua en un marc d’alta complexitat tècnica, de recursos i\nd’impacte organitzatiu.\n3.1.2. Funcions bàsiques\n\nDirigir la planificació, coordinació, execució i control dels programes,\nprocessos i serveis del seu departament en funció dels resultats esperats\n\nDirigir els recursos humans, econòmics, materials i tecnològics adscrits, en\nfunció dels resultats esperats\n\nDeterminar els protocols, paràmetres tècnics, circuits i procediments per a\nla realització dels objectius assenyalats i/o dels serveis prestats, la seva\ncoordinació i control de les prestacions\n\nExercir les delegacions que li siguin atribuïdes\n3.2. Descripció funcional de l’òrgan al qual està adscrit el lloc (Departament de\nLogística i Manteniment)\n3.2.1. Missió\nGestió de l'ús dels edificis municipals i del funcionament de les seves\n3.2.2. Funcions\n\nRedactar i mantenir al dia del Pla de Locals, així com gestionar la seva\naplicació.\n\nSupervisar l'ús dels edificis i locals i el funcionament de les seves\ninstal•lacions i accessos. Redactar els projectes per adaptar-los als nous\nrequeriments.\n\nGestionar els subministraments d'aigua, gas i electricitat per a tots els\nedificis municipals i les seves instal·lacions.\n\n395\n\n\f396\n\nGASETA MUNICIPAL DE BARCELONA\n\n\n\n\n\n\n\n\nNÚM. 1\n\nRedactar i gestionar els plans de manteniment.\nElaborar i controlar l'execució dels programes per a la millora dels serveis\nde subministrament energètic.\nRedactar, controlar i gestionar els programes d'estalvi energètic.\nCoordinar les línies generals de contractació dels serveis de\nsubministrament i de neteja.\nControlar les contractes externes.\nCoordinar la producció dels tallers municipals.\n\n4. Requisits de participació\n\nPertànyer al grup A subgrups A1 i subgrup A2 de totes les categories.\n\nSer personal funcionari/ària de carrera o laboral fix de la plantilla de\nl’Ajuntament de Barcelona o dels organismes autònoms adherits a de\nl’Acord regulador de les condicions de treball dels empleats públics de\nl’Ajuntament de Barcelona, i no pertànyer a les classes de Guàrdia Urbana\nni del Servei de Prevenció i Extinció d’Incendis i Salvament (SPEIS).\n\nEl personal candidat haurà d’acreditar documentalment el requisit d’estar\nen possessió del certificat de coneixements mitjans de llengua catalana\n(certificat C) o superior de la Direcció General de Política Lingüística, o\nequivalent. Restaran exempts d'acreditar els coneixements de llengua\ncatalana en la convocatòria, els i les candidates que es troben en una de les\nsituacions que s'indiquen a continuació i així ho indiquin expressament a\nl'apartat corresponent de la sol·licitud:\n Haver participat i obtingut plaça en un procés selectiu per accedir a\nl'Ajuntament de Barcelona, en què hi hagués establerta una prova o\nexercici del mateix nivell o superior.\n Disposar dels títols de l’ensenyament reglat no universitari expedits pel\nDepartament d’Ensenyament d’acord amb les equivalències amb els\ncertificats de referència de la Direcció General de Política Lingüística\nd’acord amb el nivell exigit a la convocatòria.\n Haver participat i obtingut destinació en convocatòries anteriors de\nconcurs específic o de lliure designació en la mateixa Administració, en\nquè hi hagués establerta una prova de català del mateix nivell o\nsuperior.\nEls candidats/tes que no acreditin adequadament aquest requisit, hauran de\nrealitzar una prova de coneixements de llengua catalana equivalent al nivell\nrequerit (certificat C). La no superació d’aquesta prova comportarà l’exclusió del\nprocés.\nEn cap cas no hi poden prendre part el personal funcionari que estigui en\nsuspensió d'ocupació ni els traslladats de llocs de treball com a conseqüència d'un\nexpedient disciplinari, mentre durin els efectes corresponents. Tampoc no hi poden\nprendre part el personal funcionari en situació diferent de servei actiu que no hagin\nromàs el temps mínim exigit per reingressar al servei actiu.\nEls requisits de participació que preveuen les bases s'han de reunir en la data en\nquè finalitzi el termini de presentació de sol·licituds que estableix aquesta\nconvocatòria, i s'han de complir a la data de la presa de possessió.\n5. Perfil del lloc:\nEs valorarà:\n L’experiència i els coneixements relatius a les tasques descrites en l’apartat\nde les funcions.\n La formació en les matèries relacionades amb el lloc de treball.\n Les competències professionals requerides per a l’òptim desenvolupament\nde les funcions del lloc de treball (compromís professional, treball en equip,\norientació a servei públic, flexibilitat i obertura al canvi, comunicació i\ninfluència, visió global, lideratge i desenvolupament, direcció de persones).\n6. Presentació de sol·licituds\nLes persones interessades podran presentar instància, acompanyada de\n“currículum vitae”, degudament documentat, al Registre General o a qualsevol dels\n\n10-1-2014\n\n\fNÚM. 1\n\n10-1-2014\n\nGASETA MUNICIPAL DE BARCELONA\n\nregistres desconcentrats de l’Ajuntament, en el termini de 15 dies hàbils a comptar\na partir del dia següent a la publicació a la Gaseta Municipal.\nEls/les candidats/tes són responsables de comprovar i verificar l'exactitud de la\nseva sol·licitud i les dades que hi consten.\n7. Presa de possessió\nEl personal funcionari i laboral fix que hagi obtingut nova destinació cessarà en\nel lloc de treball que ocupa en un màxim de 10 dies a partir de l'endemà de la\npublicació de la resolució del concurs en la Gaseta Municipal. La presa de possessió\nen la nova destinació es durà a terme l'endemà del cessament.\nQuan la resolució de la convocatòria comporti el reingrés al servei actiu en la\ncategoria objecte de la convocatòria, la presa de possessió es durà a terme el\nsegon dia hàbil següent a la data de publicació de la resolució esmentada a la\nGaseta Municipal.\nEn el cas del personal provinent d’un organisme autònom o ens instrumental de\nl’Ajuntament de Barcelona, la seva presa de possessió es durà a terme a partir del\nprimer dia hàbil del mes següent a la publicació de la resolució del concurs a la\nGaseta Municipal. En el cas que la publicació s’efectuï en la darrera Gaseta\nMunicipal del mes, la presa de possessió es diferirà al primer dia hàbil del segon\nmes comptat des de la publicació de l’esmentada Gaseta.\nLa destinació adjudicada és irrenunciable, llevat que s'hagi obtingut una altra\ndestinació definitiva mitjançant una convocatòria pública feta en el mateix període\nde temps, per incapacitat sobrevinguda, per passar a una situació diferent a la\nd'actiu o per causes excepcionals degudament justificades i apreciades per l'òrgan\nconvocant.\n\n397\n\n\f398\n\nGASETA MUNICIPAL DE BARCELONA\n\nNÚM. 1\n\n10-1-2014\n\nNomenaments\nConcursos\nEl Gerent de Recursos, en data 3 de gener de 2014, ha adoptat la següent\nresolució:\nNomenar, de conformitat amb la proposta de la Junta de Valoració del concurs\nnúmero 31/2013-C:\n- la Sra. Julia Torrado Oliva (mat. 50959/CL/1020), en el lloc de treball de\nTècnic 3, de la Família de Gestió i Administració, codi 80.30.GA.90, amb\ncomplement de destinació de nivell 22, i adscrit al Projecte de Gestió de Centralitat\nde la Direcció de Serveis a les Persones i al Territori del Districte de Ciutat Vella.\nDonar compte de la present resolució a la Comissió de Presidència i Règim\nInterior.\n\nEl Gerent de Recursos, en data 3 de gener de 2014, ha adoptat la següent\nresolució:\nNomenar, de conformitat amb la proposta de la Junta de Valoració del concurs\nnúmero 33/2013-C:\n- el Sr. Josep Carmelo Pinteño Correa (mat.24953/FN/1020), en el lloc de treball\nde Tècnic 3, de la Família de Gestió i Administració, codi 80.30.GA.90, amb\ncomplement de destinació de nivell 22, i adscrit a la Direcció Executiva de Qualitat\nde Vida i Igualtat de la Gerència de Qualitat de Vida, Igualtat i Esports.\nDonar compte de la present resolució a la Comissió de Presidència i Règim\nInterior.\n\nEl Gerent de Recursos Humans i Organització, en data 8 de gener de 2014, ha\nadoptat la següent resolució:\nNomenar, de conformitat amb la proposta de la Junta de Valoració del concurs\nnúmero 38/2013-C:\n- la Sra. M Isabel Hernández Crisol (mat.25943/FN/1040), en el lloc de treball\nde Suport 4, de la Família General, codi 90.40.GE.20, amb complement de\ndestinació de nivell 16, i adscrit al Departament de Projectes Urbans de la Direcció\nde Projectes d’Hàbitat Urbà de la Gerència d’Habitat Urbà.\nDonar compte de la present resolució a la Comissió de Presidència i Règim\nInterior.\n\nGASETA MUNICIPAL\nPl. Sant Miquel, s/n\n\nISSN 1887-357X – Dipòsit legal: B-5.656-2007\nEs publica cada deu dies\n\n\f"}